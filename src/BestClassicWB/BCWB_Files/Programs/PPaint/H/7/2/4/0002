@DATABASE 0002
@(C) "Copyright © 1992-1997 Cloanto Italia srl"
@REM Cloanto Personal Paint 7 CD-ROM
@FONT topaz.font 8
@WIDTH 74

@NODE Main "Personal Paint 7 - 1. Introduzione all'ambiente Amiga"
@TOC PPaintCD:H/7/2/4/OO00/Main

@{B}1.         Introduzione all'ambiente Amiga@{UB}

Utilizzando un calcolatore e un programma nuovi, è inevitabile che ci si
trovi di fronte a parole e concetti altrettanto nuovi. In questo capitolo
viene data una spiegazione di alcuni dei termini più usati nella presente
documentazione. Vengono anche forniti utili suggerimenti per sfruttare al
meglio il calcolatore Amiga, nonché soluzioni a possibili problemi che
potrebbero sorgere nell'uso del calcolatore o del programma.

Il lettore che ha già familiarità con la terminologia e le convenzioni
relative al computer Amiga può anche leggere solo le ultime sezioni di
questo capitolo (da @{"1.12" LINK Main 1318} a @{"1.14" LINK Main 1520}: installazione e configurazione del
programma), nonché il file "PPaint.man" presente sul disco programma. Il
secondo capitolo ("Esempi di utilizzo") contiene diversi consigli pratici
e interessanti.


@{B}1.1        Documentazione@{UB}

Nel presente manuale sono contenute tutte le informazioni necessarie a
utilizzare il programma. Il manuale è stato scritto con Personal Write, il
programma di videoscrittura della Cloanto.

La manualistica del calcolatore Amiga, nonché quella relativa alle
stampanti o agli altri programmi utilizzati assieme a Personal Paint,
forniscono ulteriori informazioni sulle modalità di interfacciamento del
programma con l'ambiente operativo esterno.

Il testo "PPaint.man" sul disco programma di Personal Paint contiene
eventuali recenti aggiunte e integrazioni al manuale. Il testo può essere
visualizzato portando il puntatore sopra all'icona e premendo due volte (@{I}
doppio click@{UI}) il pulsante sinistro del mouse, oppure utilizzando un
programma di trattamento testi.


@{B}1.2        Configurazione del sistema@{UB}

Personal Paint funziona su qualsiasi modello di calcolatore Amiga dotato
di almeno 2 Mbyte di memoria principale (RAM). Molte funzioni di Personal
Paint, tuttavia, possono trarre vantaggio dalla presenza di una quantità
di memoria superiore al minimo richiesto; questa considerazione si
riferisce in particolar modo agli elaboratori con almeno 1 Mbyte di RAM di
tipo @{I}chip@{UI} (sezione @{"1.3.2" LINK Main 94}). In un sistema con soli 512 Kbyte di RAM chip,
Personal Paint potrebbe essere costretto a prendere alcune misure allo
scopo di limitare il consumo di memoria (sezione @{"1.12" LINK Main 1318}). Salvo
impostazioni diverse, l'audio non viene attivato, non viene utilizzato il
programma Workbench e il relativo schermo, se possibile, viene chiuso.
Inoltre, per il disegno dell'immagine potrebbero essere disponibili meno
colori che in condizioni normali. Nel caso vi sia sufficiente memoria,
Personal Paint evita di richiedere l'inserimento del disco Workbench dopo
il caricamento del programma (ad es. per caricare il @{I}driver@{UI} della
stampante).

Le versioni più recenti del sistema operativo di Amiga (ad es. la versione
3) nonché alcune particolari configurazioni software e hardware (ad es.
programmi residenti o drive aggiuntivi) utilizzano una quantità di memoria
maggiore rispetto alla configurazione di sistema originale: in queste
condizioni potrebbe non esserci sufficiente memoria libera per avviare
Personal Paint. Una possibile soluzione al problema può essere
l'installazione di Personal Paint su disco rigido o dischetto con
l'opzione di decompressione attivata (sezione @{"1.13.1" LINK Main 1513}). La versione
decompressa del programma occupa più spazio su disco, ma richiede meno RAM
in fase di caricamento. In genere, un'economica espansione di memoria
garantisce, su sistemi da 1 Mbyte, un maggiore miglioramento di
prestazioni rispetto al solo aggiornamento del sistema operativo.


@{B}1.3        Memoria@{UB}

Il calcolatore Amiga, come la maggior parte dei calcolatori, è dotato di
una memoria principale (RAM) e di unità di memoria periferiche. I
paragrafi che seguono illustrano le nozioni principali riguardanti le
unità di misura, i differenti tipi di memoria e alcuni concetti correlati
all'ambiente Amiga.


@{B}1.3.1      Unità di misura@{UB}

L'unità di misura della quantità di memoria è il @{I}bit@{UI}. Un bit può assumere
uno tra due stati, proprio come una lampadina che può essere accesa o
spenta. I due stati sono comunemente denominati 0 e 1, @{I}off@{UI} e @{I}on@{UI}, @{I}falso@{UI} e @{I}
vero@{UI}, ovvero @{I}spento@{UI} e @{I}acceso@{UI}. Questo permette di utilizzare il bit per
memorizzare un'informazione.

Raggruppando 8 bit si ottiene un @{I}byte@{UI}. Un byte, grazie alle diverse
combinazioni degli stati degli 8 bit che lo compongono, può rappresentare
uno tra 256 (2 elevato all'ottava potenza) valori. 256 valori diversi sono
normalmente sufficienti per rappresentare tutte le lettere dell'alfabeto,
i numeri e gli altri segni utilizzati nella scrittura. Ci sono 1024 (2
alla decima potenza) byte in un @{I}Kbyte@{UI}, mentre un @{I}Mbyte@{UI} contiene poco più
di un milione di byte (1024 × 1024).


@{B}1.3.2      Memoria RAM@{UB}

La memoria principale è costituita da circuiti elettronici. I dati
contenuti nella RAM (dall'inglese @{I}Random Access Memory@{UI}) si conservano solo
se il calcolatore è acceso e correttamente alimentato. Una interruzione
anche breve di corrente o un programma malfunzionante possono
compromettere il contenuto della RAM.

Parte della memoria dei calcolatori Amiga è chiamata RAM @{I}chip@{UI}. Mentre il
microprocessore principale ha accesso a tutta la RAM disponibile, alcuni
circuiti dedicati (chip @{I}custom@{UI}) possono accedere unicamente alla RAM chip.
I chip custom coadiuvano il microprocessore in numerosi compiti, come
quelli grafici e sonori. Quando si apre uno schermo o una finestra
(sezione @{"1.9.1" LINK Main 561}, "Schermi e Finestre"), o si legge un'immagine da
visualizzare, viene occupata quasi esclusivamente memoria chip. Può
accadere che la memoria chip disponibile sia insufficiente o frammentata
(suddivisa in piccoli blocchi non contigui). Per questo motivo è possibile
che, anche in presenza di molta memoria libera, non sia possibile aprire
uno schermo o visualizzare un'immagine.

I più recenti microprocessori della famiglia Motorola 68000 (a partire dal
modello 68020) sono strutturati per operare ad elevata velocità,
sfruttando un particolare tipo di memoria, detta RAM @{I}cache@{UI}. Nella veloce
(e costosa) RAM cache vengono copiati (@{I}caching@{UI}) i contenuti delle
locazioni della RAM @{I}Fast@{UI} usate più di recente (l'applicazione della
tecnica "cache" alla memoria di tipo chip è molto più complessa e lenta).
Se una breve sezione di codice viene eseguita ripetutamente in un ciclo
chiuso (senza riferimenti a codice esterno) e il numero di istruzioni è
tale che la procedura può essere contenuta completamente nella memoria
cache, l'esecuzione avviene con estrema velocità, in quanto il
microprocessore preleva le istruzioni direttamente da tale memoria. Le
routine più critiche di Personal Paint sono state progettate e collaudate
per sfruttare al meglio la RAM Cache di diversi microprocessori.

Esistono diverse versioni dei chip custom dei calcolatori Amiga. Le
versioni meno recenti di Amiga 500, 1000 e 2000 possono disporre di un
massimo di 512 Kbyte di RAM chip. Alcuni di questi calcolatori possono
essere aggiornati con l'installazione di nuovi chip custom. I modelli più
recenti dei calcolatori Amiga utilizzano uno, due o più Mbyte di RAM
chip.

Personal Paint memorizza le immagini utilizzando strutture di memoria
denominate @{I}bitmap@{UI} (o @{I}bitplane@{UI}, piani o mappe di bit); tali strutture sono
analoghe a quelle normalmente utilizzate per la visualizzazione degli
schermi di Amiga.

La quantità di RAM chip occorrente per l'apertura di uno schermo può
essere calcolata con la seguente formula:

ByteTotali = (Larghezza × Altezza × Piani di bit) / 8

Il numero massimo di colori che possono essere visualizzati
contemporaneamente è uguale a due elevato al numero di piani di bit.

Nella pratica, il numero di byte per linea viene solitamente arrotondato
al successivo multiplo di 16, 32 o 64. Questo per ragioni di velocità e
per limitazioni imposte dall'hardware.

Ad esempio, uno schermo di 320 × 200 @{I}pixel@{UI}, con 32 colori, necessita
approssimativamente di 40 Kbyte di RAM. Maggiore è la quantità di memoria
occupata da uno schermo, più impegnativo sarà il compito del sistema DMA
(@{I}Direct Memory Access@{UI}, accesso diretto alla memoria). L'uso di schermi con
alte risoluzioni e molti colori, oltre che produrre una quantità maggiore
di dati da elaborare, sottopone a un duro lavoro la circuiteria DMA: in
pratica, i chip custom Amiga impiegano più tempo per accedere alla
memoria. I chip custom e la CPU (Central Processing Unit, microprocessore)
non possono accedere contemporaneamente alla RAM chip. Ciò costringe la
CPU a "sprecare" del tempo (cicli macchina) nell'attesa. È per tale motivo
che la RAM non accessibile ai chip custom viene chiamata anche Fast RAM
(RAM veloce).

La quantità di memoria necessaria alla memorizzazione di una immagine (o
di un @{I}pennello@{UI}) è calcolata allo stesso modo. Le strutture bitmap vengono
anche utilizzate dalla funzione "Annullare ultima modifica" e per i dati
delle maschere colori (costituite sempre da un solo piano di bit).

Le sezioni @{"4.10.2" LINK PPaintCD:H/7/2/4/0049/Main 1443} ("Stato memoria") e @{"11.1" LINK PPaintCD:H/7/2/4/0046/Main 8} ("Scarsità di memoria")
contengono maggiori dettagli sull'uso della memoria da parte di Personal
Paint, oltre a diversi utili consigli per risparmiare memoria.

In relazione al sistema operativo in uso, per le immagini e gli schermi
vengono riservati singoli blocchi di memoria chip per ogni piano di bit,
oppure un unico blocco per tutti i piani in successione. Questa seconda
soluzione consente al Blitter (con il sistema operativo 3.0 e successivi)
di operare più efficientemente, ma richiede anche una sufficiente quantità
di memoria chip contigua. L'indicazione riportata nella barra dello
schermo Workbench può indurre in errore in quanto equivale alla @{U}somma@{UU} di
tutti i blocchi di memoria libera (blocchi che possono essere non
contigui, cioè frammentati). Per conoscere con precisione la quantità di
memoria occupata, quella libera e le dimensioni del più grande blocco di
memoria contigua, è possibile impartire il comando Avail in una finestra
Shell.


@{B}1.3.3      Il comando AddMem@{UB}

Alcune schede di espansione di memoria non vengono riconosciute
automaticamente dal calcolatore. Generalmente si tratta delle prime
espansioni di memoria costruite per il calcolatore Amiga 1000. Questa
sezione è dedicata ai possessori di tali schede.

Il comando AddMem è spesso l'unico strumento per includere la memoria
disponibile in tali schede tra la memoria accessibile al calcolatore. Il
comando AddMem va inserito nella startup-sequence di tutti i dischi
Workbench, compreso il disco Workbench di Personal Paint (nel caso venga
usato come disco di avvio). Il file AddMem deve essere copiato nel
cassetto "c" del disco Workbench. Al comando devono seguire i valori
esadecimali (cioè numeri in base 16) delle locazioni iniziali e finali in
cui va inserita la memoria aggiuntiva. Per alcune espansioni da 1 Mbyte
tale comando è "AddMem 200000 2FFFFF".

Per altre schede, che impiegano tecniche diverse, il comando da impartire
può essere privo di parametri, ad esempio "cRAM". La documentazione
dell'espansione di memoria e quella del calcolatore spiegano più
dettagliatamente come compiere tale operazione.


@{B}1.3.4      Dispositivi periferici@{UB}

I @{I}drive@{UI} (dispositivi di lettura e scrittura dei dischi) sono unità di
memoria periferiche. Tali unità sono più lente della memoria RAM, ma i
dati memorizzati tramite questi dispositivi vengono conservati anche dopo
lo spegnimento del calcolatore.

Il calcolatore Amiga viene fornito con almeno un drive di serie. I drive
standard di Amiga leggono e scrivono dati su dischetti (supporti di
memoria) da 3 pollici e 1/2. Tali dischetti possono contenere circa 880
Kbyte ciascuno; un disco può quindi contenere dozzine di immagini e font
in alta risoluzione. Esistono altri dispositivi con caratteristiche
diverse, come i dischi rigidi.

Un disco nuovo, o contenente dati illeggibili, o che comunque si vogliono
cancellare, deve essere @{I}formattato@{UI} prima dell'uso. La documentazione di
Amiga spiega come effettuare la formattazione di un disco. Dopo la
formattazione non rimane traccia di eventuali dati precedentemente
esistenti sul disco. La sezione @{"11.2" LINK PPaintCD:H/7/2/4/0046/Main 55} ("Problemi con i dischi") contiene
ulteriori suggerimenti sull'argomento.


@{B}1.3.5      Memoria virtuale@{UB}

Il termine "memoria virtuale" è associato alla possibilità di utilizzare
una quantità di memoria maggiore della RAM effettivamente presente nel
calcolatore. Personal Paint può utilizzare la memoria Fast e/o i supporti
magnetici per memorizzare dati che occuperebbero un più "prezioso" tipo di
RAM (come quella Chip). Se vi è sufficiente memoria Fast e/o spazio su
disco, Personal Paint può trasferire tutti i dati inutilizzati in un'area
di memorizzazione meno preziosa. Tra i possibili elementi grafici oggetto
di trasferimento: immagini, animazioni, pennelli, piani di trasparenza e
mascheratura, buffer per l'annullamento delle operazioni dello storyboard,
dell'ambiente e del pennello. Personal Paint trasferisce questi oggetti in
memoria virtuale solo se non sono "attivi", se cioè non devono essere
visualizzati o elaborati. È comunque sempre necessaria la quantità di
memoria Chip richiesta dallo schermo, dall'immagine (o fotogramma) e dal
pennello attuale. Funzioni come la fusione colori possono richiedere la
presenza contemporanea di più oggetti.

Il quadro "Stato della memoria" (sezione @{"4.10.2" LINK PPaintCD:H/7/2/4/0049/Main 1443}) indica la quantità di
memoria virtuale utilizzata, e consente di trasferire manualmente i dati
in memoria virtuale.

Attraverso il menu "Parametri" si accede al quadro "Memoria virtuale"
(sezione @{"9.3" LINK PPaintCD:H/7/2/4/0047/Main 141}), che consente di attivare e disattivare i due livelli di
memoria virtuale (RAM e disco).


@{B}1.4        Nomi e titoli@{UB}

@{I}File@{UI} (pronuncia "fail") è un termine generico indicante qualsiasi insieme
di dati memorizzati su dispositivi periferici: programmi, immagini, font,
parametri, testi e qualsiasi altro genere di dati.

Quando un'immagine (o un altro tipo di file) viene memorizzata per la
prima volta, è compito dell'utente scegliere un opportuno nome da
assegnarle. Successivamente, per caricare tale immagine è sufficiente
scrivere o scegliere lo stesso nome nel quadro di selezione file (sezione
@{"3.4" LINK PPaintCD:H/7/2/4/0017/Main 1478}).

Lettere maiuscole e minuscole possono essere usate indifferentemente per
comporre nomi e titoli. Un file memorizzato col nome "Importante" può
quindi essere caricato con il nome "iMpOrTaNtE".

Il calcolatore Amiga si serve di alcune abbreviazioni per identificare le
priferiche connesse e i dispositivi gestiti dal sistema. "RAM" è il nome
del dispositivo che utilizza parte della memoria principale per
memorizzare dati. "DF0" è il nome del drive fornito di serie con i
calcolatori Amiga. Con "DF1" viene indicato il secondo drive (quello a
sinistra, se montato nel corpo macchina dell'Amiga 2000, a destra
nell'Amiga 3000). "DF2" e "DF3" sono altri drive collegabili. "RAD" e
"VD0" sono delle varianti del dispositivo "RAM" che possono conservare i
dati in seguito a un reset di sistema. "DH0", "JH0", "DH1" e "JH1" sono
alcuni dei nomi che possono venire assegnati a dischi rigidi (o loro
partizioni). "CC0" e altri nomi possono essere utilizzati per schede di
memoria PCMCIA, "CD0" per lettori CD-ROM, "ND0" per connessioni in rete,
"PC0" per dispositivi in grado di gestire dischetti nel formato MS-DOS,
etc. Queste abbreviazioni, chiamate anche @{I}nomi delle unità@{UI}, generalmente
non possono (in determinati casi non devono) essere modificate. A molte
unità è associato un secondo nome, detto nome del volume. Contrariamente
ai nomi delle unità, i nomi dei volumi possono essere modificati secondo
le proprie esigenze. È possibile, quindi, accedere a un disco sia tramite
il nome della unità (ad es. "DF0"), sia tramite il nome del volume (ad es.
"Pictures").

I nomi dei file, delle unità e dei volumi non possono eccedere la
lunghezza di 30 caratteri. Si sconsiglia vivamente l'utilizzo di nomi più
lunghi di 25 caratteri. Amiga, infatti, memorizza i dati relativi alle
icone grafiche dei file, aggiungendo il suffisso ".info" ai nomi di questi
ultimi.

È buona norma aggiungere un @{I}suffisso@{UI} standard al nome dei file. Il
suffisso, solitamente separato dal nome da un carattere punto ".", aiuta a
identificare il tipo di dati contenuti nel file, semplicemente leggendone
il nome. Vi sono numerosi suffissi di uso comune: "gif" contraddistingue i
file contenenti immagini in formato GIF, "pcx" quelli con immagini in
formato PCX, "pic" (dall'inglese Picture: disegno, figura) è invece un
suffisso generico usato per file di immagini. Il suffisso "bsh" identifica
i file usati per memorizzare pennelli e "set" viene aggiunto ai file
contenenti parametri del programma Personal Paint. Il numero di caratteri
che si può utilizzare per i suffissi Amiga non è limitato a tre (ne è la
dimostrazione il suffisso di sistema ".info"): tale numero è piuttosto una
consuetudine derivante da una limitazione di altri sistemi operativi.


@{B}1.5        I cassetti@{UB}

Un disco può essere suddiviso in più parti. Nella terminologia di Amiga
una di queste parti viene indicata col nome "directory", "direttorio",
"drawer" (da non confondere con @{I}drive@{UI} o @{I}driver@{UI}), o "cassetto". Per
semplicità, nel presente manuale viene utilizzato il termine "cassetto".
Personal Paint identifica i cassetti con l'abbreviazione "(dir)" nel
quadro di selezione file (sezione @{"3.4" LINK PPaintCD:H/7/2/4/0017/Main 1478}).

Un cassetto è concettualmente simile all'oggetto omonimo del mondo "reale"
e può, a sua volta, contenere sia file che altri cassetti.

È consigliabile riservare uno o più dischi alle immagini create ed
elaborate con Personal Paint. Un disco, ad esempio, potrebbe contenere i
cassetti chiamati "Spazio", "Automobili" e "Piante". Il cassetto "Spazio"
potrebbe, a sua volta, essere suddiviso nei cassetti "Stelle" e
"Tecnologia", per separare le immagini di stelle, pianeti e galassie da
quelle di veicoli spaziali, astronauti, ecc. Nei cassetti che non
contengono a loro volta altri cassetti possono essere memorizzate tutte le
immagini della stessa categoria.

Si chiama "percorso" (@{I}path@{UI}) la serie di nomi di dispositivi e cassetti che
definiscono la posizione di un file. Se, ad esempio, il file Shuttle.gif è
memorizzato dentro il cassetto Tecnologia, all'interno di Spazio, sul
disco rigido DH0, "DH0:Spazio/Tecnologia" è il percorso di Shuttle.gif. La
documentazione di Amiga spiega come creare un cassetto, lavorare con il
suo contenuto e interpretare il percorso.

Alcuni cassetti (ad es. "c", "libs", "l", "s" o "t") sono riservati al
sistema operativo. Questi sono generalmente privi di icone (sezione
@{"1.9.5" LINK Main 743}). Il cassetto "Empty" (@{I}vuoto@{UI}) può essere duplicato, spostato (anche
all'interno di altri cassetti) e rinominato dall'utente per creare
cassetti nuovi. Per questo motivo è consigliabile lasciare sempre vuoto il
cassetto "Empty". A partire dalla versione 2.0 del sistema operativo, è
possibile creare un nuovo cassetto anche selezionando la voce menu "New
drawer" (@{I}Nuovo cassetto@{UI}) del Workbench.


@{B}1.6        Le copie di sicurezza@{UB}

È consigliabile fare delle copie di sicurezza dei dischi e degli altri
supporti di memoria a intervalli regolari, tanto più frequenti quanto più
importante è il lavoro su di essi memorizzato. Se, mentre il calcolatore
sta scrivendo su un disco (la luce del drive è accesa), si estrae lo
stesso o vi è una interruzione di corrente (ad es. durante un temporale),
è possibile che alcuni dati memorizzati sul disco vadano persi. La sezione
@{"11.2" LINK PPaintCD:H/7/2/4/0046/Main 55} ("Problemi con i dischi") descrive altri simili inconvenienti e
possibili soluzioni.

Il sistema operativo di Amiga visualizza un particolare messaggio di
errore se non è più in grado di leggere correttamente un disco. In tal
caso la copia di sicurezza può essere l'unico mezzo per recuperare i dati.
Se il disco è nuovo o contiene dati illeggibili o che comunque si vogliono
cancellare, deve essere formattato prima di essere (ri)utilizzato. Il
manuale di Amiga spiega come effettuare la copia e la formattazione di un
disco. Non è necessario formattare un disco prima che sia utilizzato per
effettuarvi una copia di sicurezza.

Si sconsiglia di utilizzare programmi di copiatura diversi da quelli di
sistema. Amiga non è in grado di distinguere tra due dischi identici (come
le copie generate da alcuni programmi usati per la contraffazione).
L'inserimento o l'espulsione di una tra due o più copie identiche può
causare un errore di sistema. Detti dischi identici non andrebbero mai
usati contemporaneamente. I copiatori forniti con il calcolatore
inseriscono nei dischi duplicati alcune informazioni riguardanti la data
dell'operazione e un numero d'ordine, per cui Amiga è in grado di
distinguere tra loro le varie copie.

Prima di fare una copia di sicurezza è importante attivare la protezione
di scrittura del disco da copiare. Solo in questo modo si ha la certezza
di non scambiare per errore il disco da copiare con quello su cui fare la
copia, cancellando i dati che, invece, si vogliono salvaguardare.

Personal Paint può essere duplicato con i programmi in dotazione al
sistema. Le copie di sicurezza e le condizioni d'uso sono citate
nell'appendice F. È sconsigliabile effettuare "esperimenti" con i dischi
originali di Personal Paint. In tali casi è bene operare su copie di
sicurezza: in caso di errore è sempre possibile utilizzare i dischi
originali per creare nuovi dischi di lavoro. È inoltre sconsigliabile
memorizzare nuovi dati (ad es. nuove immagini o altre informazioni) nei
dischetti originali di Personal Paint, visto che questi sono, quasi per
intero, pieni di programmi e dati. Lo spazio restante è necessario per
memorizzare i file parametri del programma.

Alcuni programmi per la copia dei dischi modificano il nome del disco
copiato. Ad esempio, la copia del disco "PPaint" potrebbe essere chiamata
"Copy of PPaint". In questo caso è necessario utilizzare il comando Rename
(@{I}Rinominare@{UI}) del Workbench per eliminare le parole "Copy of " (compreso lo
spazio dopo "of") e ripristinare il nome originale del disco.


@{B}1.7        I programmi di tipo "virus"@{UB}

In questa sezione vengono descritti alcuni programmi che possono
interferire con il normale funzionamento del sistema. I programmi "virus"
si comportano in modo simile ai loro omonimi biologici. La differenza tra
"virus", "vermi", "cavalli di Troia" e altre sottospecie non viene
trattata in questo manuale, ma ci si riferisce a questo tipo di programmi
con il termine generale di "virus". Molti di essi si caricano
automaticamente, velocemente e senza farsi notare da dischi Workbench
"infetti". Altri vengono attivati caricando un programma apparentemente
innocuo, ma di provenienza certamente oscura.

Non tutti i programmi virus danneggiano i dati su disco. Molti rimangono
nascosti in memoria per la maggior parte del tempo. Alcuni programmi
visualizzano un messaggio in cui vengono esaltate le "doti" degli autori,
altri continuano a memorizzare copie di sé su tutti i dischi inseriti. Un
programma annerisce improvvisamente lo schermo. Molti programmi
interferiscono con il funzionamento delle unità a dischi e della
stampante. Alcuni programmi possono danneggiare o disorganizzare
completamente il disco rigido, per esempio aggiungendo alcuni byte alla
fine di ogni file cui si accede, fino a riempire il disco.

Contrariamente a quanto si crede, non esistono programmi virus in grado di
modificare il contenuto di dischi protetti (spostando o togliendo
l'apposito cursore), o di attivarsi dai registri dell'orologio interno.

Un programma virus può rimanere nella memoria RAM del calcolatore per
alcuni secondi anche dopo il suo spegnimento. Per avere la certezza che i
virus residenti in RAM siano cancellati, l'elaboratore deve rimanere
spento per almeno 30 secondi. Provocando un reset tramite la pressione
contemporanea dei tasti <Commodore>+<Amiga>+<Ctrl>, il programma virus non
viene quasi mai cancellato, ma anzi si aumenta la probabilità che lo
stesso si duplichi sul successivo disco Workbench inserito. È sempre
consigliabile mantenere la protezione di scrittura su tutti i dischi
Workbench e, più in generale, su tutti i dischi su cui non si devono
memorizzare o modificare dati. È utile fare una copia di sicurezza (se
autorizzata) di ogni programma appena acquistato. Si suggerisce di
spegnere il calcolatore dopo avere lavorato con un programma avuto "in
prestito".

Un programma virus può diventare pericoloso solo se caricato ed eseguito.
Un programma virus di tipo @{I}bootblock@{UI} può essere caricato automaticamente
da un disco Workbench inserito dopo la richiesta di sistema. Per rimuovere
un programma di tale tipo è generalmente sufficiente eseguire il comando
AmigaDOS "Install" sul disco infetto. Sia il comando "Install" che
l'effetto di un virus possono interferire con lo schema di "protezione"
dalla copiatura di alcuni programmi, per cui è possibile che questi non
siano più in grado di funzionare. Altri programmi modificano la
startup-sequence (il file di comandi eseguito automaticamente all'avvio
del sistema), inserendovi una chiamata al virus. Il comando AmigaDOS
"Install" qui menzionato non va confuso con la sequenza di installazione
automatica di Personal Paint, descritta nella sezione @{"1.13.1" LINK Main 1513}.

Alcuni programmi apparentemente normali, tra cui diverse varianti del
comando AmigaDOS "Dir", possono a loro volta attivare un programma virus.
La quasi totalità dei dischi duplicati illegalmente contiene programmi
virus, poiché si tratta di programmi riprodotti in massa e in successione,
senza alcun controllo. Un solo disco infetto in un centro di riproduzione
clandestino è sufficiente a scatenare una reazione a catena.

Alcuni programmi virus, definiti @{I}link-virus@{UI}, inseriscono (o aggiungono) il
loro codice in quello dei normali programmi, rimanendo quindi inattivi
fino a che tali programmi vengono eseguiti. Molti virus sono in grado di
sostituire alcune funzioni di sistema Amiga con altre loro funzioni. In
questi casi il funzionamento del calcolatore e dei programmi può apparire
normale anche per lungo tempo, fino a che determinati eventi innescano
inaspettate reazioni.

Esistono in commercio diversi programmi che rilevano la presenza di virus
sia su disco che in memoria principale. Molti di questi programmi,
affidabili ed economici, possono essere reperiti tra le collezioni di @{I}
pubblico dominio@{UI}, @{I}freeware@{UI} e @{I}shareware@{UI}. Tra quelli che vengono
regolarmente aggiornati, ricordiamo "VirusChecker", "VirusX",
"AntiCicloVir", "LVD" e "BootX".

Esistono anche programmi @{I}antivirus@{UI}, residenti in memoria principale,
aventi caratteristiche molto simili a quelle di programmi virus. Nessun
programma è però in grado di distinguere tra buone e cattive intenzioni di
un altro programma (soprattutto se il programma "buono" si riproduce come
un virus), per cui può accadere che un programma antivirus venga
individuato e segnalato come programma virus.


@{B}1.8        Errori di sistema@{UB}

Il sistema operativo di Amiga, come la maggior parte dei programmi molto
complessi, non è del tutto immune da errori. In alcune particolari
circostanze, se ad esempio è rimasta pochissima memoria principale libera,
possono verificarsi delle situazioni non controllabili. In alcuni casi, il
risultato è un messaggio di sistema del tipo "Software Error" (che nelle
più datate versioni del sistema operativo può degenerare in un messaggio
di tipo @{I}alert@{UI} "Guru Meditation").

Tali errori possono essere causati anche da un programma o da una
combinazione di più programmi funzionanti insieme. Ogni versione del
programma Personal Paint deve superare, senza causare il minimo errore,
molti mesi di dure prove prima di essere commercializzata. Ciononostante
può accadere che anche Personal Paint venga bloccato da un errore di
sistema o di un altro programma.

Se appare un messaggio del tipo "Software Error", la prima cosa da fare è
memorizzare tutto il lavoro che potrebbe andare perso se si dovesse
cancellare la RAM. È pericolosissimo premere il @{I}gadget@{UI} "Cancel" ("Riavvia"
nei sistemi che utilizzano la lingua italiana) del messaggio, prima di
avere memorizzato tutto.

Dopo aver memorizzato i lavori in corso, vanno chiusi (se possibile) tutti
i programmi aperti. Occorre, quindi, estrarre tutti i dischi e, per
sicurezza, spegnere il calcolatore. Si ha così la certezza che anche un
eventuale programma virus residente in memoria sia stato eliminato.

Alcuni programmi funzionanti su Amiga non sono provvisti di gadget per
mandare avanti o indietro il loro schermo. Può succedere che ci si trovi
con uno di questi programmi visualizzato e si voglia ritornare a un altro
schermo. Per passare allo schermo del Workbench bisogna premere
contemporaneamente i tasti <Commodore>+<N>. A partire dalla versione 2.0
del sistema operativo, è possibile usare i tasti <Commodore>+<M> per
visualizzare in sequenza ognuno degli schermi aperti. Per attivare
Personal Paint, invece, si deve tener premuto il tasto <Shift> mentre si
espelle un disco dal suo drive. In altri programmi Cloanto dotati di
schermo proprio, questa funzione è svolta invece dal tasto <Help>.

Un evento frequente quando il sistema è a corto di memoria è la
visualizzazione di messaggi di tipo @{I}alert@{UI} in luogo di un requester di
sistema. Fino alla versione 1.3 del sistema operativo, tali messaggi
vengono visualizzati all'interno di una cornice rossa, abbassando lo
schermo normale. A partire dalla versione 2.0, il rosso viene riservato ai
"Guru Meditation" e ad altri messaggi di emergenza, mentre le semplici
comunicazioni appaiono in ambra. Quando Personal Paint non è in grado di
aprire un requester, viene visualizzato un messaggio @{I}alert@{UI}. In questo caso
è possibile chiudere altri programmi o finestre per recuperare un po' di
memoria. Un messaggio di tale tipo può essere rimosso premendo un pulsante
del mouse.


@{B}1.9        L'interfaccia utente@{UB}

Per "interfaccia utente" si intende lo spazio fisico, sensoriale e
intellettuale che si trova tra l'utente e il calcolatore. L'interfaccia
utente è quella cosa che spaventa o incuriosisce chi si trova per la prima
volta di fronte a un calcolatore. L'interfaccia utente può scoraggiare o
stimolare chi lavora con un calcolatore.

L'interfaccia utente di Amiga si serve di grafica, menu, requester,
gadget, tastiera e mouse per rendere più intuitivo l'approccio con la
macchina. Personal Paint è stato progettato per fornire all'utilizzatore
la possibilità di creare ed elaborare immagini grafiche con l'aiuto di un
ambiente quanto più semplice e completo possibile. L'interfaccia utente,
come il resto del programma, potrà essere ulteriormente perfezionata
grazie anche al costante rapporto con gli utenti che vorranno sottoporre
alla Cloanto consigli e suggerimenti.


@{B}1.9.1      Schermi e finestre@{UB}

Sul monitor collegato al calcolatore è visualizzato lo schermo (inglese @{I}
screen@{UI}) del programma con il quale si sta lavorando. Uno schermo può, a
sua volta, contenere finestre (anche sovrapposte), requester e gadget. Uno
schermo dispone di un numero prestabilito di colori. Sia la risoluzione
grafica che i colori possono variare da schermo a schermo.

Personal Paint apre il suo schermo adattandosi automaticamente
all'ambiente grafico del sistema. Il programma accede al Display Database
per consultare l'elenco dei modi video disponibili e determinare le loro
caratteristiche (risoluzione, dimensione e numero di colori). Nei sistemi
precedenti la versione 2.0, non dotati di Display Database, vengono
adottate altre soluzioni.

La prima volta che Personal Paint viene eseguito, vengono utilizzati
risoluzione e numero di colori predefiniti. Queste impostazioni possono
essere modificate manualmente, oppure caricando un'immagine. I parametri
con le impostazioni iniziali del programma possono inoltre essere
modificati come spiegato nella sezione @{"1.14" LINK Main 1520} e nell'appendice C di questo
manuale. Le dimensioni di un'immagine non devono essere necessariamente
uguali alle dimensioni dello schermo in cui essa è visualizzata.
Un'immagine le cui dimensioni superano quelle dello schermo può essere
fatta scorrere (sezione @{"3.2" LINK PPaintCD:H/7/2/4/0017/Main 1411}): lo schermo stesso viene utilizzato come una
finestra virtuale sull'immagine. Nelle sezioni @{"4.1" LINK PPaintCD:H/7/2/4/0049/Main 11} e @{"4.5.2" LINK PPaintCD:H/7/2/4/0049/Main 1239} è possibile
trovare altre informazioni sui diversi modi video utilizzabili.

All'accensione, con alcuni modelli di Amiga, può capitare che il sistema
operativo non sia in grado di riconoscere correttamente la frequenza di
rete. In tali (rari) casi, invece della risoluzione del modo PAL (che
normalmente prevede schermi alti 256 linee) viene attivata quella del modo
NTSC (lo schermo del Workbench viene aperto con sole 200 linee). È
necessario sottolineare che i modi PAL e NTSC non sono necessariamente
vincolati alla frequenza di rete. È anche possibile, per esempio, far
visualizzare a un calcolatore Amiga 60 immagini al secondo in modo NTSC,
su un monitor di tipo multisync, con una frequenza di rete di 50 Hz.

Una finestra (inglese @{I}window@{UI}) può essere grande quanto uno schermo o anche
più piccola. Se la finestra è più piccola, essa può essere spostata con il
mouse. Personal Paint svolge le sue funzioni principali in una finestra
delle stesse dimensioni dello schermo. Altre finestre (requester) vengono
utilizzate per regolare diversi parametri del programma o per visualizzare
messaggi e informazioni. Lo schermo di Personal Paint può anche essere
"trascinato" verso il basso e verso l'alto con il mouse quando il
puntatore si trova sopra la barra di schermo.


@{B}1.9.2      Il mouse e il puntatore@{UB}

Il @{I}mouse@{UI} ("topo") è un dispositivo di puntamento collegato al calcolatore,
che permette di spostare il puntatore sullo schermo. Il puntatore è un
segno (tipicamente una freccia) visualizzato sullo schermo. Quando viene
spostato il mouse sulla scrivania, si sposta anche il puntatore sullo
schermo. Il manuale di Amiga spiega come modificare il disegno del
puntatore, la sua dimensione (negli Amiga con architettura avanzata) e la
velocità con cui si sposta.

Personal Paint è in grado di utilizzare anche il pulsante centrale dei
mouse a tre pulsanti. L'azione su tale pulsante (principalmente utilizzata
per muovere l'immagine) può essere simulata con la pressione del tasto
<Alt> assieme al pulsante sinistro del mouse.

In Personal Paint il puntatore può assumere aspetti diversi. Ogni
differente immagine ha lo scopo di fornire informazioni sulle operazioni
possibili in base a una particolare posizione nello schermo e/o una data
operazione in corso (ad es. scegliere uno strumento di disegno o un
colore, effettuare il riempimento di un'area, definire un pennello e
altro).


@{B}1.9.3      I requester@{UB}

Un requester (o @{I}quadro@{UI}) è una particolare finestra all'interno della quale
si trovano testi, gadget e barre di scorrimento. Questi elementi possono
essere selezionati, impostati, spostati e modificati con il mouse e la
tastiera, e servono a intervenire sui parametri del sistema o di un
particolare programma.


@{B}1.9.4      I gadget@{UB}

Un gadget (o @{I}bottone@{UI}, dall'inglese @{I}button@{UI}) è un elemento selezionabile con
il mouse. Per selezionare un gadget occorre portare il puntatore sopra al
gadget stesso e premere il pulsante sinistro del mouse (sezione @{"1.9.2" LINK Main 608}).

Uno o più gadget posti sul margine superiore della finestra di Personal
Paint servono a mandare lo schermo del programma dietro agli altri e a
riportarlo avanti. Trattandosi dei gadget standard di sistema per la
variazione di profondità degli schermi, essi possono variare, per numero e
aspetto, a seconda della versione del sistema operativo.

Personal Paint fa largo uso dei gadget, sia nei requester che nella
gestione degli strumenti di disegno ed elaborazione immagini usati più di
frequente. Questi ultimi sono raggruppati nella @{I}Barra degli strumenti@{UI}
(inglese "Tool Bar"), visualizzata a sinistra nella finestra principale, e
sono descritti dettagliatamente nel capitolo @{"3" LINK PPaintCD:H/7/2/4/0017/Main 1}.

I caratteri sottolineati indicano le selezioni abbreviate dei gadget. Si
vedano anche le modifiche apportate alla sezione @{"1.14" LINK Main 1520} ("I file esterni
dell'interfaccia utente") e all'appendice @{"B" LINK PPaintCD:H/7/2/4/00Z2/Main 1} ("Selezioni abbreviate").


@{B}1.9.4.1    I gadget di azione, di controllo e ciclanti@{UB}

I @{I}gadget di azione@{UI} determinano una specifica operazione quando vengono
selezionati. Essi possono essere utilizzati per effettuare una operazione
grafica, per aprire un requester o per impostare determinati parametri. I
gadget presenti nella barra degli strumenti (sezione @{"3.1" LINK PPaintCD:H/7/2/4/0017/Main 11}) possono
attivare funzioni diverse in base alla parte di gadget selezionata (metà
superiore o metà inferiore) e al pulsante del mouse (sinistro o destro)
utilizzato per la selezione.

I @{I}gadget di controllo@{UI} sono associati a quelle opzioni che possono assumere
due soli stati distinti (attivazione e non attivazione). La presenza di un
segno di visto in un gadget di controllo indica che la relativa opzione
risulta attivata.

I @{I}gadget ciclanti@{UI} permettono di regolare lo stato di un parametro
scegliendo tra una serie di possibilità. Tali gadget sono contraddistinti
dal simbolo di ciclo presente sulla estremità sinistra. Il testo
visualizzato nel gadget ciclante indica l'opzione attualmente selezionata.
Ripetute selezioni del gadget rivelano ciclicamente, una dopo l'altra, le
impostazioni disponibili. Tenendo premuto il tasto <Shift> durante la
selezione, le opzioni vengono mostrate in ordine inverso.


@{B}1.9.4.2    I gadget proporzionali e le barre di scorrimento@{UB}

I gadget proporzionali (inglese @{I}Sliders@{UI} o @{I}Proportional gadgets@{UI}) vengono
usati per impostare un valore numerico all'interno di un determinato campo
(ad es. un'intensità cromatica, un volume sonoro, ecc.) Generalmente
questi gadget sono costituiti da un riquadro all'interno del quale scorre
un cursore grafico. Quando il cursore è selezionato, può essere mosso con
il mouse, incrementando o riducendo il valore del parametro associato. Lo
stesso valore può essere incrementato o decrementato di una singola unità
con un clic all'interno del riquadro contenente il cursore (ma non su
quest'ultimo). Questa possibilità si rivela molto utile quando la
precisione del dispositivo di puntamento (mouse, trackball, ecc.) non
consente di spostare il cursore di una unità per volta.

Le barre di scorrimento (inglese @{I}scroll bars@{UI}) sono tipi particolari di
gadget proporzionali utilizzati per visualizzare porzioni di liste di
elementi. Due gadget-freccia posti a un'estremità della barra permettono
di scorrere la lista nelle due direzioni, elemento dopo elemento. Le
sezioni @{"3.1.8" LINK PPaintCD:H/7/2/4/0017/Main 1267} e @{"3.4" LINK PPaintCD:H/7/2/4/0017/Main 1478} spiegano più dettagliatamente l'uso delle barre di
scorrimento per spostare una virtuale "lente di ingrandimento" (@{I}Zoom@{UI}) su
una qualsiasi porzione di un'immagine e per scorrere un elenco di nomi nel
quadro di selezione file.


@{B}1.9.4.3    I gadget testo@{UB}

Un'altro tipo di gadget è il @{I}gadget testo@{UI}. Il gadget testo permette, dopo
essere stato selezionato, di modificare (con la tastiera) il testo
visualizzato al suo interno. Per inserire un nuovo testo è utile creare
dello spazio cancellando il testo precedente. I gadget testo vengono ad
esempio utilizzati per scrivere manualmente il nome di un file. Un gadget
testo si dice @{I}attivato@{UI} quando al suo interno è visualizzato un cursore;
l'attivazione si effettua selezionando il gadget con il mouse.

All'interno dei gadget testo sono attivi due comandi abbreviati del
sistema operativo. Si tratta di "Cancellare testo", attivabile premendo
insieme i tasti <Amiga>+<X>, e "Annullare modifica", con <Amiga>+<Q>. Il
tasto Amiga normalmente utilizzato per i comandi abbreviati è quello
immediatamente alla destra della barra spaziatrice.

C'è un limite al numero di caratteri che un gadget testo può contenere. Se
si tenta di superare questo limite, lo schermo lampeggia per segnalare
l'impossibilità di inserire ulteriori caratteri. In questo caso il
contenuto del gadget testo deve essere cancellato (anche parzialmente) con
i tasti <BS> (@{I}BackSpace@{UI}) o <Del>, prima di inserire il nuovo testo. Alcuni
gadget testo, detti @{I}gadget testo numerici@{UI}, accettano solo caratteri
numerici. Se in questi gadget si tenta di inserire un carattere non
numerico, lo schermo lampeggia e il carattere viene ignorato. Il numero
massimo di caratteri che un gadget testo numerico può contenere è
solitamente legato al campo di valori ammessi per la variabile associata,
così da evitare l'inserimento di valori troppo grandi. Spesso c'è quindi
un margine di spazio molto ridotto per l'editazione del testo, ed è
possibile che lo schermo lampeggi frequentemente, segnalando la necessità
di cancellare il contenuto attuale prima di inserire nuovi valori.


@{B}1.9.5      Le icone@{UB}

Il programma Workbench del sistema operativo di Amiga si serve di un
ulteriore tipo di gadget: le @{I}icone@{UI} (pronuncia "icòne"). Le icone sono
gadget associati ai dischi e ai vari file e cassetti presenti su un disco.
Un'applicazione può utilizzare icone dal disegno personalizzato, ognuna
delle quali occupa un piccolo ammontare di spazio sul supporto di memoria
(sotto forma dei file ".info"). I file e i cassetti sprovvisti di icone
possono essere graficamente rappresentati da icone posticcie, attivando, a
partire dalla versione 2.0 del sistema operativo, l'opzione Workbench
"Show All Files" (Mostrare tutti i file).

Personal Paint può associare diversi tipi di icone ai file (ad es.
immagini, pennelli o file di parametri). Tali icone sono state definite in
modo da ottimizzare l'occupazione di spazio e la velocità di accesso con
il sistema di gestione file di Amiga. Un disco standard da 880 Kbyte può
contenere quasi 900 icone di questo tipo. La sezione @{"9.10" LINK PPaintCD:H/7/2/4/0047/Main 607} spiega come
abilitare o disabilitare la scrittura di icone di Personal Paint.

Sia il disegno che gli attributi (Default Tool, Tool Types) delle icone
predefinite di Personal Paint possono essere modificati editando le icone
memorizzate nei due cassetti "PPaint_Icons" (ognuno di questi cassetti
contiene un insieme di icone adatto ai colori delle diverse versioni del
Workbench).


@{B}1.9.6      I menu@{UB}

Il sistema di menu di Amiga mette a disposizione un modo semplice e
intuitivo per richiamare le funzioni di un programma, evitando di dover
ricordare difficili sequenze di comandi. In aggiunta ai gadget, i menu
costituiscono il modo più immediato e completo per selezionare un comando
in Personal Paint.

Per visualizzare la barra dei menu occorre premere il pulsante destro del
mouse (pulsante menu) quando il puntatore si trova sulla barra del titolo
dello schermo (o sulla prima linea dello schermo, se la barra del titolo
non è visibile).

La barra dei menu contiene un elenco di voci dette @{I}titoli di menu@{UI}.
Portando il puntatore (e continuando a tenere premuto il pulsante destro)
sul titolo desiderato, appare il menu scelto; questo, a sua volta,
contiene diverse voci menu (@{I}item@{UI}) incolonnate, associate alle varie
opzioni disponibili. Portando il puntatore sopra alcune voci, appare
un'ulteriore lista di sottovoci (@{I}subitem@{UI}), i cui elementi sono
selezionabili come quelli degli altri menu. La selezione di una opzione si
effettua rilasciando il pulsante destro del mouse quando la voce (o
sottovoce) desiderata è evidenziata. Se a una voce menu è associata una
abbreviazione da tastiera, la pressione del o dei relativi tasti ha lo
stesso effetto della selezione via mouse. È possibile selezionare più di
una voce schiacciando il pulsante sinistro del mouse (senza rilasciare
quello destro) quando il puntatore si trova sulla voce desiderata.

Tenendo premuto il pulsante destro del mouse, i titoli dei vari menu
appaiono nella barra di schermo. Quello che segue è l'elenco dei titoli
dei menu di Personal Paint e dei capitoli che ne illustrano il contenuto:

   @{B}Capitolo @{"4" LINK PPaintCD:H/7/2/4/0049/Main 1} - Menu Progetto
   Capitolo @{"5" LINK PPaintCD:H/7/2/4/0048/Main 1} - Menu Pennello
   Capitolo @{"6" LINK PPaintCD:H/7/2/4/2151/Main 1} - Menu Animazione
   Capitolo @{"7" LINK PPaintCD:H/7/2/4/0001/Main 1} - Menu Testo
   Capitolo @{"8" LINK PPaintCD:H/7/2/4/0016/Main 1} - Menu Colori
   Capitolo @{"9" LINK PPaintCD:H/7/2/4/0047/Main 1} - Menu Parametri@{UB}

La selezione di una voce menu, con il mouse o con l'eventuale
abbreviazione da tastiera, comporta l'immediata esecuzione del comando o
la visualizzazione dell'eventuale requester associato. È possibile evitare
qualsiasi selezione rilasciando il pulsante destro del mouse quando
nessuna voce risulta evidenziata.

Quando la selezione di una voce menu determina la comparsa di un
requester, il testo che la identifica è seguito da tre punti (ad es.
"Leggere immagine..."). Una piccola freccia all'estrema destra di una voce
menu indica invece che tale voce, se evidenziata, detrmina la comparsa di
un elenco di sottovoci.

Alcune voci menu, dette voci @{I}attributo@{UI} (come quelle corrispondenti alle
opzioni "Pennello/Impugnare" e "Parametri/Adattamento colori"), possono
avere un segno di visto alla sinistra del testo. Le voci attributo restano
evidenziate da tale segno fino a quando vengono nuovamente selezionate
(voci @{I}a interruttore@{UI}) o viene selezionata una voce alternativa (voci a @{I}
mutua esclusione@{UI}).

Quando le circostanze lo richiedono, il programma disabilita
automaticamente una o più voci menu. Una voce disabilitata risulta
ombreggiata: al testo normalmente visualizzato è sovrapposto un retino di
punti. Una voce disabilitata non può essere selezionata con il mouse. I
menu "Pennello" e "Testo" sono alcuni dei menu di Personal Paint che
contengono voci automaticamente disabilitabili dal programma. La voce
"Scrivere pennello", per esempio, viene disabilitata quando si sta
utilizzando un pennello predefinito (non memorizzabile).

È spesso più veloce ed efficiente schiacciare uno o due tasti sulla
tastiera, anziché spostare la mano dalla tastiera al mouse. Alla destra
delle voci di più frequente utilizzo è presente una abbreviazione da
tastiera, il cui uso rappresenta una veloce alternativa alla selezione via
mouse. Nella versione di Personal Paint per calcolatori Amiga, detti
codici corrispondono a un singolo tasto più un eventuale tasto
qualificatore (come <Amiga>, <Alt>, ecc.) Le funzioni che possono essere
richiamate tramite mouse possono essere attivate anche con la pressione
del o dei tasti indicati. È importante che il codice sia immesso
esattamente come visualizzato a destra del menu, in quanto il programma
interpreta e utilizza differentemente caratteri maiuscoli e minuscoli.

I caratteri che rappresentano le selezioni abbreviate da tastiera possono
essere preceduti da un piccolo simbolo grafico. Tale simbolo indica che un
altro tasto (<Shift>, <Alt>, <Ctrl>, <Amiga>), detto tasto @{I}qualificatore@{UI},
deve essere premuto assieme al carattere. Il simbolo "Num" indica che il
simbolo di selezione abbreviata va digitato utilizzando il tastierino
numerico. Occorre notare che alcuni modelli di tastiere Amiga possono
essere prive di tastierino numerico; inoltre i tasti superiori del
tastierino non sono associabili al simbolo "Num" (non è quindi possibile
distinguerli dagli altri tasti con identici simboli).

Nei casi in cui la funzione selezionata vada a sovrascrivere un file su
memoria di massa, o comunque possa causare una irrecuperabile perdita di
dati non ancora memorizzati, il programma visualizza uno specifico
requester di avvertimento.

Nell'appendice @{"B" LINK PPaintCD:H/7/2/4/00Z2/Main 1} è riportato l'elenco delle abbreviazioni da tastiera
associate alle voci menu. È comunque possibile esaminare ed eventualmente
modificare con facilità il file contenente con i dati dell'interfaccia
utente (può essere utile, ad esempio, impostare nuove abbreviazioni da
tastiera oppure modificare quelle esistenti). La sezione @{"1.14" LINK Main 1520} spiega come
effettuare tali modifiche.

Alcune voci menu determinano l'apparizione di requester. Solitamente, alla
base di questi ultimi si trovano due gadget: "Procedere" e "Annullare". Le
variazioni apportate ai parametri nel requester devono essere confermate
con la selezione del gadget "Procedere". La selezione del gadget
"Annullare" provoca invece l'uscita dal requester e il ripristino dei
valori in atto al momento della sua comparsa.

Per una spiegazione dettagliata di tutti i menu, nonché dei comandi e dei
requester associati, si rimanda ai capitoli @{"4" LINK PPaintCD:H/7/2/4/0049/Main 1}, @{"5" LINK PPaintCD:H/7/2/4/0048/Main 1}, @{"7" LINK PPaintCD:H/7/2/4/0001/Main 1}, @{"8" LINK PPaintCD:H/7/2/4/0016/Main 1} e @{"9" LINK PPaintCD:H/7/2/4/0047/Main 1}.


@{B}1.10       La tastiera@{UB}

La tastiera di Amiga è dotata di diversi tipi di tasti. I tasti grafici
hanno associato un carattere. Alcuni tasti hanno valore solo se premuti
insieme ad altri (<Shift>, <Alt>, <Ctrl>, <Commodore>, <Amiga>). I
cosiddetti @{I}dead keys@{UI} ("tasti morti") permettono di modificare il codice
del tasto premuto assieme ad essi. La maggior parte di questi tasti ha il
compito di aggiungere segni diacritici al successivo carattere digitato.
Ad altri tasti sono associate particolari funzioni di sistema o di
programma (<Caps Lock>, tasti cursore, <Return>, <BS>, <Del>, <Help>,
<Esc> e i tasti funzione).


@{B}1.10.1     Il comando SetMap@{UB}

Poiché esistono diverse tastiere nazionali e locali per i calcolatori
Amiga, è indispensabile comunicare al calcolatore quale tastiera è
collegata. Nei sistemi operativi precedenti la versione 2.1, un opportuno
comando "SetMap" inserito nella startup-sequence specifica quale tastiera
è collegata. La documentazione di Amiga descrive dettagliatamente tale
procedura. A partire dalla versione 2.1 del sistema operativo, il
programma "Input" (tra le Preferenze di sistema) permette di selezionare,
da un apposito elenco, il tipo di tastiera utilizzata.

Se non è stata impostata alcuna tastiera, né con il comando SetMap, né con
il programma Input, Amiga utilizza la tastiera standard americana
(impostazione predefinita). Se la scelta della tastiera tramite i modi
descritti non è coerente con la tastiera realmente collegata, alla
pressione di determinati tasti non corrisponde la visualizzazione del
simbolo corrispondente: Amiga visualizza i caratteri disegnati sulla
tastiera selezionata (non quella realmente utilizzata).

Quando il disco Workbench o il disco del programma Personal Paint vengono
riconfigurati con un doppio click sull'icona di una delle lingue
disponibili (ad es. "English", "Deutsch", Italiano", ecc.), l'opportuno
file di comando "Startup-PPLclExe" viene copiato nel cassetto "s" di quel
disco. Questo file contiene il comando "SetMap" per l'impostazione della
tastiera normalmente utilizzata nel paese cui l'icona si riferisce.
"SetMap d", ad esempio, seleziona la tastiera tedesca, mentre "SetMap i"
quella italiana.

Dopo la configurazione, la linea contenente il comando SetMap nel file
"Startup-PPLclExe" può essere modificata (cambiando il codice della lingua
che segue il comando) se il parametro non corrisponde alla tastiera
effettivamente utilizzata. Tale correzione può essere apportata con una
videoscrittura come Personal Write, purché il file venga memorizzato in
formato ASCII o ANSI X3.64.

Alcuni programmi non sono stati progettati per funzionare con tastiere
diverse da quella americana. Questi programmi leggono direttamente la
posizione del tasto premuto, associando al tasto il carattere
corrispondente sulla tastiera americana. Il comando SetMap non modifica il
funzionamento di tali programmi.

In alcune tastiere la posizione dei tasti <Y> e <Z> è invertita. Per
ovviare a questo inconveniente si può impartire, dopo il comando SetMap
(non SetMap usa), il comando "Nimm3 -y". Nimm3 è un programma Cloanto.

Il comando SetMap corretto deve essere inserito nella startup-sequence di
ogni disco Workbench utilizzato per il lancio iniziale del sistema.


@{B}1.10.2     I tasti grafici@{UB}

I tasti grafici sono quelli con le lettere, i numeri e tutti gli altri
caratteri visualizzabili. In Personal Paint questi tasti sono utilizzati
nell'editor di testi (sezione @{"3.1.3.1" LINK PPaintCD:H/7/2/4/0017/Main 431} e capitolo @{"7" LINK PPaintCD:H/7/2/4/0001/Main 1}), per le
abbreviazioni da tastiera e per editare il contenuto dei gadget testo.
Quando un gadget testo è attivato e viene premuto un tasto grafico, il
carattere associato viene inserito nel testo alla posizione del cursore e
questo viene spostato di una posizione verso destra.

Qualsiasi tasto grafico, se mantenuto premuto per un certo tempo, provoca
la "ripetizione" automatica del simbolo associato. Il tempo di attesa dopo
l'inserimento del primo carattere e la velocità di inserimento dei
caratteri durante la ripetizione possono essere regolati tramite il
programma "Preferences" (quadro "Input", a partire dalla versione 2 del
sistema operativo), come descritto nella documentazione Amiga.


@{B}1.10.3     Gli accenti@{UB}

Alcune tastiere hanno uno o più tasti con disegnati degli accenti. Questi
possono essere utilizzati durante l'inserimento di testo nelle immagini
oppure nei gadget testo, ad esempio nella digitazione di un percorso nel
quadro di selezione file. I tasti con gli accenti (e altri segni
diacritici) devono essere premuti immediatamente prima del carattere che
si desidera accentare o modificare.

Premendo sia il tasto con l'accento grave (<\\>) che quello con l'accento
acuto (</>, uno dopo l'altro), al carattere successivo viene aggiunto un
accento circonflesso.

Se la tastiera non consente l'accesso diretto agli accenti, possono essere
utilizzate le combinazioni di tasti <Alt> + <F>, <G>, <H>, <J>, <K>.
Nell'ordine, queste combinazioni pongono sul carattere successivo
(prossimo tasto premuto): accento acuto, accento grave, accento
circonflesso, tilde e dieresi (@{I}umlaut@{UI}). Il tasto <Alt> deve rimanere
premuto mentre si digita una delle suddette lettere. Il carattere a cui
aggiungere il segno diacritico va digitato successivamente alla
combinazione <Alt>+tasto.

Alcuni font Amiga possono essere sprovvisti dei caratteri accentati, il
codice dei quali, nella tavola dei caratteri del computer, è generalmente
maggiore di 126. Questo non influisce sull'interfaccia utente del
programma Personal Paint, che utilizza i propri font, ma potrebbe essere
una limitazione nella funzione di editazione del testo. Quando questi
caratteri sono indispensabili e non ci si può servire di font alternativi,
il font prescelto può essere modificato con il programma Personal Fonts
Maker (un programma Cloanto per l'editazione e la manipolazione di font
video e per stampanti) o altri programmi analoghi.


@{B}1.10.4     I due tasti <Shift>@{UB}

Sulla maggior parte delle tastiere, i tasti <Shift> hanno disegnata una
grossa freccia verso l'alto, in luogo della scritta "Shift". I due tasti,
funzionalmente identici, si trovano l'uno a sinistra e l'altro a destra
dei tasti grafici con le lettere.

Premuto insieme a un tasto grafico, <Shift> fa in modo che venga
selezionata la lettera maiuscola, oppure il carattere disegnato in alto
nel tasto.

Se il tasto <Shift> viene premuto durante la selezione di un gadget
ciclante (sezione @{"1.9.4.1" LINK Main 663}), viene attivata l'impostazione che precede
quella corrente (invece di quella successiva) nella lista delle possibili
impostazioni.

Tenendo premuto il tasto <Shift>, i tasti cursore spostano l'immagine un
pixel per volta (sezione @{"3.2" LINK PPaintCD:H/7/2/4/0017/Main 1411}), invece che a salti. Nel modo di editazione
testo, invece, il tasto <Shift>, assieme ai tasti cursore, permette di
portare il cursore sul primo o sull'ultimo carattere della linea (o linea
del testo).

Se il tasto <Shift> viene premuto durante l'utilizzo di uno strumento di
disegno, i movimenti nell'immagine sono vincolati all'asse orizzontale o
quello verticale, in base alla direzione del primo spostamento del mouse
seguito alla pressione del tasto.

Premendo il tasto <Shift> quando si espelle un disco dal suo drive, lo
schermo di Personal Paint viene reso visibile, qualora già non lo sia.
Questa è una soluzione di emergenza per i casi in cui non è possibile
ricorrere ai metodi tradizionali Amiga per alternare gli schermi. Detta
soluzione può apparire macchinosa, ma il messaggio "espulsione disco" è
uno dei pochi che il sistema operativo di Amiga invia ai programmi quando
le finestre degli stessi non sono attivate.

Il tasto <Shift> è un tasto qualificatore valido per la composizione delle
abbreviazioni da tastiera (sezione @{"1.14" LINK Main 1520}), ma deve essere utilizzato solo
per quei tasti che non hanno una diversa rappresentazione grafica per il
tasto "shiftato" (ad esempio i tasti funzione).

La sezione @{"9.10.3" LINK PPaintCD:H/7/2/4/0047/Main 658} spiega come usare il tasto <Shift> per creare icone
Workbench fino a 256 colori. Nella riduzione colori di un'animazione, il
tasto <Shift> permette di ottenere un'animazione con un'unica tavolozza
colori. Tenendo premuto il tasto <Shift> quando si trascina l'icona di
un'animazione sull'icona-applicativo di Personal Paint (@{I}AppIcon@{UI}),
l'animazione viene solo visualizzata (e non caricata in memoria).


@{B}1.10.5     I due tasti <Alt>@{UB}

I tasti <Alt> si trovano sotto ai tasti <Shift>. I due tasti sono
funzionalmente identici.

Premuto insieme a un tasto grafico, <Alt> ne seleziona il carattere
alternativo (da cui l'abbreviazione "Alt"). I caratteri alternativi non
sono quasi mai disegnati sulla tastiera, ma sono descritti nel manuale
Amiga e possono essere visualizzati con il programma Commodore "KeyShow"
(o "KeyToy", in alcune versioni del sistema operativo). I caratteri
alternativi comprendono diversi accenti, caratteri speciali e lettere
accentate.

Tenere premuto il tasto <Alt> e schiacciare il pulsante sinistro del mouse
equivale, nell'ambito di Personal Paint, ad utilizzare il pulsante
centrale dei mouse a tre tasti.

Il tasto <Alt> è un tasto qualificatore valido per la composizione delle
abbreviazioni da tastiera (sezione @{"1.14" LINK Main 1520}).


@{B}1.10.6     Il tasto <Ctrl>@{UB}

Il tasto <Ctrl> si trova all'estrema sinistra della tastiera.

La funzione Copiare schermo (sezione @{"4.4" LINK PPaintCD:H/7/2/4/0049/Main 1089}) utilizza questo tasto in
congiunzione al tasto <Alt>. Lo stesso tasto, assieme al pulsante sinistro
del mouse, è anche utilizzato per muovere alcuni tipi di schermo in modo @{I}
overscan@{UI} (sezioni @{"3.2" LINK PPaintCD:H/7/2/4/0017/Main 1411} e @{"4.5.1" LINK PPaintCD:H/7/2/4/0049/Main 1214})

Questo è un tasto qualificatore valido per la composizione delle
abbreviazioni da tastiera (sezione @{"1.14" LINK Main 1520}).


@{B}1.10.7     Il tasto <Commodore> (o <Amiga Sinistro>)@{UB}

Il tasto <Commodore> è il tasto alla sinistra della barra spaziatrice. Su
alcune tastiere vi è disegnata una 'A' (come Amiga) piena. Su altre
tastiere vi è il simbolo Commodore.

Il tasto <Commodore> viene utilizzato per richiamare alcune funzioni del
sistema operativo di Amiga. <Commodore>+<N> porta lo schermo Workbench di
fronte agli altri schermi. <Commodore>+<M> lo riporta indietro. A partire
dalla versione 2.0 del sistema operativo, la funzione <Commodore>+<M> è
invece utilizzata per passare da uno schermo a quello successivo, senza
distinzione per lo schermo Workbench.


@{B}1.10.8     Il tasto <Amiga>@{UB}

Il tasto <Amiga> è il tasto alla destra della barra spaziatrice.
Generalmente vi è disegnata una 'A' (di Amiga) vuota.

Il tasto <Amiga> viene utilizzato insieme a un tasto grafico per eseguire
un comando nei gadget testo (sezione @{"1.9.4.3" LINK Main 711}).

Questo è un tasto qualificatore valido per la composizione delle
abbreviazioni da tastiera (sezione @{"1.14" LINK Main 1520}); è particolarmente indicato per
definire abbreviazioni da usare nelle sessioni di editazione testo: altri
qualificatori (o codici privi di qualificatore) possono infatti causare
l'immissione di un carattere nel testo, piuttosto che l'esecuzione del
comando desiderato.


@{B}1.10.9     Il tasto <Caps Lock>@{UB}

Il tasto <Caps Lock>, il solo dotato di una piccola spia luminosa, si
trova tra il tasto <Ctrl> e i tasti alfabetici.

Quando viene premuto, la luce cambia stato: se è accesa si spegne, e
viceversa. Quando la luce è accesa è come se fosse premuto un tasto
<Shift>, con la differenza che il tasto <Caps Lock> agisce solo sulle
lettere. Per fare agire <Caps Lock> anche sugli altri tasti grafici è
possibile utilizzare il comando "Nimm3 -c" (sezione @{"1.10.1" LINK Main 893}).


@{B}1.10.10    I tasti cursore@{UB}

I quattro tasti cursore si trovano tra i tasti alfabetici e il tastierino
numerico.

I tasti cursore consentono di far scorrere l'immagine nella direzione
indicata o di spostare il cursore nel modo di editazione testo. La sezione
@{"1.10.4" LINK Main 993} descrive la funzione del tasto <Shift> in queste operazioni.

Quando un tasto cursore è premuto per un breve momento, il cursore (o
l'immagine) si sposta di una posizione nella direzione indicata. Tenendo
premuto il tasto, il movimento del cursore (o dell'immagine) continua con
brevi pause a ogni passo. La pausa tra due successivi movimenti può essere
impostata nella sezione "Input" delle preferenze di sistema, come
illustrato nella documentazione Amiga.

Ogni volta che si preme brevemente un tasto cursore, tanto nella
digitazione nei gadget testo quanto nel modo editazione testo, il cursore
si sposta di un carattere alla volta nella direzione specificata. Occorre
notare che il cursore non può essere spostato oltre la fine del testo.
Tenendo premuto il tasto <Shift>, i tasti cursore spostano il cursore
all'estrema posizione possibile nella direzione corrispondente.


@{B}1.10.11    Il tasto <Tab>@{UB}

Il tasto <Tab> (da @{I}tabulate@{UI} e @{I}tabulator@{UI}, termini che si riferiscono
all'azione di incolonnamento) è quasi sempre contrassegnato da due frecce:
una verso sinistra, l'altra verso destra, ma su alcune vecchie tastiere
può essere caratterizzato dalla scritta "Tab".

Se utilizzato nell'ambito dello strumento testo (editazione), ll tasto
<Tab> posiziona il cursore alla successiva posizione di tabulazione
(colonna il cui valore ordinale risulta multiplo di otto).


@{B}1.10.12    Il tasto <Return>@{UB}

Il tasto <Return> (sta per @{I}carriage return@{UI}, cioè "ritorno carrello") si
trova a destra dei caratteri alfabetici. Il tasto <Enter> del tastierino
numerico viene interpretato da Personal Paint in modo analogo al tasto
<Return>, a meno che lo stesso non sia stato espressamente inserito in
qualche abbreviazione da tastiera.

Quando in un requester è presente il solo gadget "Va bene", il tasto
<Return> può essere premuto per rimuovere il quadro.

Se il requester contiene unicamente due gadget ("Procedere" e
"Annullare"), la pressione del tasto <Return> equivale alla selezione del
gadget "Procedere", mentre il tasto <Esc> corrisponde alla selezione di
"Annullare".


@{B}1.10.13    Il tasto <BS>@{UB}

Il tasto <BS> (abbreviazione di @{I}backspace@{UI}, "spazio indietro") si trova in
alto a destra rispetto ai tasti alfabetici. Nella maggior parte delle
tastiere vi è disegnata una freccia verso sinistra.

Nel modo editazione (oppure quando è attivo un gadget testo), la pressione
del tasto <BS> provoca lo spostamento del cursore sul carattere
precedente, che viene cancellato.


@{B}1.10.14    Il tasto <Del>@{UB}

Il tasto <Del> (abbreviazione di @{I}delete@{UI}, "cancellare") si trova alla
destra del tasto <BS>.

Premendo il tasto <Del> durante l'editazione del testo, (o quando è attivo
un gadget testo), viene cancellato il carattere sotto al cursore. Il
cursore rimane nella stessa posizione.

Durante le operazioni grafiche, il tasto <Del> funge da interruttore per
nascondere/visualizzare il puntatore del mouse (solo per i modi di disegno
con puntatore "a croce").


@{B}1.10.15    Il tasto <Help>@{UB}

Il tasto <Help> si trova alla destra dei caratteri alfabetici.

Questo tasto consente di attivare la tavolozza dei colori predefinita di
Personal Paint. La funzione è disponibile anche quando sono attivi i
requester richiamati dalle voci "Definire" e "Calibrare" del menu
"Colori".


@{B}1.10.16    Il tasto <Esc>@{UB}

Il tasto <Esc>, in alto a sinistra nella tastiera, può essere utilizzato
per uscire dal modo editazione testo (sezione @{"3.1.3.1" LINK PPaintCD:H/7/2/4/0017/Main 431}) o per eliminare un
requester contenente uno o due soli gadget di scelta.

Quando in un requester è presente il solo gadget "Va bene", il tasto <Esc>
può essere premuto per rimuovere il requester (proprio come <Return>)..

Se al requester sono associati unicamente i due gadget "Procedere" e
"Annullare", la pressione del tasto <Esc> equivale alla selezione del
gadget "Annullare", mentre il tasto <Return> corrisponde alla selezione
del gadget "Procedere".


@{B}1.10.17    Il tastierino numerico@{UB}

Questa parte della tastiera riporta i simboli più utilizzati in un
contesto numerico (simboli accessibili anche nella sezione principale
della tastiera). Non tutti gli elaboratori Amiga sono forniti di
tastierino numerico.

Quando il numero di funzioni da assegnare ad abbreviazioni da tastiera
cresce, trovare tasti "liberi" per l'occorrenza diventa sempre più
difficile. Può, ad un certo punto, essere utile distinguere tra simboli
identici riportati su diversi tasti della tastiera. Come spiegato nelle
sezioni @{"1.9.6" LINK Main 769} e @{"1.14" LINK Main 1520}, i tasti che compongono il tastierino numerico
(eccetto quelli appartenenti alla prima riga) possono essere gestiti in
modo particolare.

I tasti del tastierino con le cifre da 1 a 9, ad esempio, possono essere
usati per selezionare velocemente uno dei nove pennelli personali
disponibili in Personal Paint (sezione @{"3.1.1" LINK PPaintCD:H/7/2/4/0017/Main 42}).


@{B}1.10.18    I tasti funzione@{UB}

I tasti funzione sono i 10 tasti allineati sulla fila superiore della
tastiera, sopra ai tasti alfabetici. I tasti sono numerati da <F1> a
<F10>.

In Personal Paint i tasti funzione vengono utilizzati per la selezione
abbreviata di alcune funzioni del programma, come descritto nella sezione
@{"1.14" LINK Main 1520} e nell'appendice @{"B" LINK PPaintCD:H/7/2/4/00Z2/Main 1}.

Tenendo premuto il tasto <F1> all'avvio di Personal Paint, il programma si
configura in modo @{I}risparmio memoria@{UI} (sezione @{"1.12" LINK Main 1318}).


@{B}1.11       Variabili di programma e cassetti predefiniti@{UB}

Le diverse funzioni del programma che accedono a dati su dispositivi
periferici, qualora l'utente non specifichi diversamente, utilizzano
percorsi predefiniti per le operazioni di lettura e scrittura. Il disco
originale su cui si trova il programma Personal Paint, assieme ad altri
file dati, ha il nome "PPaint". "PPaint" è quindi il nome del volume che
appare all'inizio dei percorsi predefiniti di Personal Paint (v. anche
sezione @{"1.5" LINK Main 317}). Il programma utilizza anche nomi di cassetti predefiniti,
come "PPaint_Prefs" o "Pictures", per accedere a differenti tipi di dati.

Come spiegato nella sezione @{"1.13" LINK Main 1458} (installazione di Personal Paint), il
programma principale e gli altri file possono facilmente essere installati
o spostati in un volume diverso da quello originale. Se i file del disco
"PPaint" vengono spostati insieme, è sufficiente impartire un comando del
tipo "Assign PPaint: NuovaPosizione". Se, ad esempio, Personal Paint viene
installato nel cassetto "PPaint", nella partizione "Work" di un disco
rigido, il comando sarà

   @{B}Assign PPaint: DH0:PPaint@{UB}

La sezione @{"1.5" LINK Main 317} ("I cassetti") spiega come creare nuovi cassetti. Il
comando "Assign" andrebbe inserito nel file di comandi user-startup o
posto all'inizio del file startup-sequence del disco con cui si avvia il
sistema (ad es. il disco rigido). Il comando "Assign PPaint: ..." indica
al sistema operativo di Amiga dove cercare i dati legati al nome "PPaint".
La nuova posizione viene quindi identificata attraverso un nome di @{I}volume
logico@{UI}, in contrapposizione a quello @{I}fisico@{UI}, generalmente associato al
nome della unità. In questo modo è possibile accedere ai dati anche se
questi non si trovano più sul disco chiamato "PPaint". Il comando "Assign"
può fallire se impartito quando un volume (ad es. un disco) chiamato
"PPaint" è in corso di utilizzazione (essendo stato utilizzato per il
lancio iniziale del sistema, o attualmente inserito in un drive). Non è
infatti possibile associare un nuovo percorso a un nome attualmente in
uso. Un volume fisico ha sempre la priorità sull'eventuale volume logico
con lo stesso nome. Ciò implica che se si è definito "PPaint" con il
comando "Assign" e si inserisce in un drive un disco chiamato "PPaint",
Personal Paint accede a quest'ultimo e non alla unità associata al nome
logico.

La sezione @{"10.1" LINK PPaintCD:H/7/2/4/0015/Main 9} spiega come usare il programma AskAssign per creare
cassetti e assegnare nomi logici utilizzando il mouse, anziché il comando
AmigaDOS "Assign". Le sezioni @{"1.12" LINK Main 1318} e @{"1.13" LINK Main 1458} descrivono rispettivamente la
configurazione e l'installazione di Personal Paint.

Il modo più semplice per installare Personal Paint, i relativi cassetti e
file dati in una nuova unità è utilizzare il mouse. Tutti i file e i
cassetti di Personal Paint sono dotati di icone. Spostare tali file in una
nuova posizione è molto semplice, poiché equivale a spostare le loro icone
con il mouse. È buona norma dedicare un disco o un cassetto apposito ai
file e ai cassetti di Personal Paint. Su un disco rigido si può, ad
esempio, utilizzare un cassetto chiamato "PPaint". Se si desidera copiare
solo parte di un cassetto in una nuova posizione, occorre creare, in
quest'ultima, un cassetto con lo stesso nome (come descritto nella sezione
@{"1.5" LINK Main 317}) e copiarvi i file desiderati.

Prima di attivare Personal Paint per la prima volta, dopo l'installazione
in una nuova unità, occorre definire opportunamente l'unità logica
"PPaint" con il comando "Assign", come spiegato all'inizio di questa
sezione. A tale scopo, è possibile impartire il comando "Assign" da Shell
o CLI, oppure riavviare il sistema da una unità la cui startup-sequence
contenga l'opportuno comando "Assign".


@{B}1.12       Configurazione e caricamento di Personal Paint@{UB}

Prima di utilizzare il programma, è bene effettuare una copia dei dischi,
da utilizzare al posto degli originali. Questa operazione è descritta
nella sezione @{"1.6" LINK Main 355}.

Al momento dell'attivazione di Personal Paint, il computer deve essere
acceso e funzionante. Nel caso sia richiesto il disco Kickstart (per i
calcolatori Amiga 1000), questo deve essere inserito nel drive 0. Il disco
Workbench va inserito subito dopo. Personal Paint richiede che il
calcolatore sia fornito della versione 1.2 o successiva del Kickstart. Il
Workbench 1.3 (o superiore) contiene le altre librerie utilizzate dal
programma. Non è indispensabile l'uso di ROM o Kickstart in versione 1.3.
Il programma funziona anche in presenza di ROM o Kickstart 1.2 (ma
Workbench 1.3, o superiore).

Se il calcolatore dispone di una quantità sufficiente di RAM, Personal
Paint può essere caricato da Workbench o da Shell, come spiegato nella
documentazione Amiga. Selezionando da Workbench l'icona di Personal Paint,
o impartendo il comando "PPaint" da Shell, il programma viene caricato e
attivato. Se il calcolatore dispone di una quantità di RAM chip inferiore
a 1 Mbyte, al fine di risparmiare memoria il programma chiude
automaticamente lo schermo Workbench (questo viene riaperto al termine del
programma, oppure manualmente, come spiegato nella sezione @{"9.15" LINK PPaintCD:H/7/2/4/0047/Main 973}).

Il caricamento del programma avviene anche in seguito alla selezione (con
un doppio click del pulsante sinistro del mouse) dell'icona di una
immagine o di un file dati memorizzati da Personal Paint. In tal caso, il
programma carica anche i dati selezionati (un'immagine, un'animazione, un
pennello, ecc.)

La sintassi per l'esecuzione di Personal Paint da Shell è la seguente (le
parentesi quadre indicano la possibilità di specificare il nome di un file
immagine come parametro opzionale):

   @{B}PPaint [nome file dati]@{UB}

Se il programma viene lanciato da Shell, la relativa finestra può essere
chiusa (con il comando "EndCLI", o "Exit") solo dopo il termine del
programma. Ciò può essere evitato (cioè la finestra Shell o CLI può essere
chiusa durante l'esecuzione di Personal Paint) eseguendo il programma con
il seguente comando:

   @{B}Run >NIL: <NIL: PPaint >NIL: <NIL: [nome file dati]@{UB}

Se si verifica un errore nella inizializzazione del programma,
quest'ultimo termina ritornando un codice di errore. Segue un elenco dei
codici di errore di Personal Paint.

   @{B}Codice    Significato@{UB}

   21        "Intuition.library" non apribile
   22        "Icon.library" non apribile
   23        "DiskFont.library" non apribile
   24        "Graphic.library" non apribile
   25        "Layers.library" non apribile
   26        Schermo non apribile
   27        Memoria insufficiente per l'inizializzazione
   28        Finestra principale non apribile

L'appendice @{"A" LINK PPaintCD:H/7/2/4/0045/Main 1} contiene un elenco dettagliato dei messaggi del
programma.

Seguono alcuni suggerimenti che possono essere di aiuto per ridurre il
consumo di memoria durante l'uso di Personal Paint, specialmente se il
calcolatore non dispone di almeno 1 Mbyte di memoria chip.

Per risparmiare memoria, la sequenza di avvio deve essere interrotta prima
possibile premendo la combinazione di tasti <Ctrl>+<D>. Se il programma
Workbench non è stato ancora caricato (cioè se nessuna icona appare sotto
la finestra CLI quando questa viene rimpicciolita col mouse), ciò deve
essere fatto impartendo il comando "LoadWb". La finestra deve essere
quindi chiusa con il comando "EndCLI" (tali comandi possono anche essere
scritti con lettere minuscole). Occorre quindi visualizzare il contenuto
del disco "PPaint" (un doppio click quando il puntatore si trova sulla sua
icona) ed eseguire il programma (agendo nello stesso modo sulla sua
icona). Non appena il puntatore del mouse riacquista l'aspetto di una
freccia (dopo la fase di attesa), la finestra contenente l'icona del
programma deve essere chiusa, selezionando il gadget di chiusura in alto a
sinistra. Ciò richiede una pronta reazione da parte dell'utente, ma in
questo modo è possibile liberare ulteriore, preziosa memoria. Allo stesso
scopo, Personal Paint chiuderà automaticamente lo schermo Workbench. La
procedura descritta permette di utilizzare Personal Paint nelle migliori
condizioni possibili, anche su sistemi dotati di poca memoria. Il
programma può operare correttamente anche se viene caricato senza seguire
la suddetta procedura. Quando però la memoria è così preziosa, è sempre
preferibile lasciarne libera quanta più possibile per il programma.

Il modo risparmio memoria può essere attivato manualmente, su tutti i
sistemi Amiga, tenendo premuto il tasto <F1> durante la fase di
inizializzazione, subito dopo il caricamento del programma.

Nella fase di inizializzazione, Personal Paint tenta di leggere i file
"Startup_1.set" e "Startup_2.set", nel cassetto "PPaint:PPaint_Prefs", per
determinare i suoi parametri iniziali. Se questi file non esistono, o se
non è possibile accedervi, o se contengono valori illegali, il programma
utilizza i parametri predefiniti. Oltre a questi, il programma legge anche
il file a priorità più bassa "Startup_A.set" e i vari "UIColors", che
contengono rispettivamente informazioni sulla lingua e sui colori
utilizzati dall'interfaccia utente.

Il disco contenente il programma Personal Paint non è utilizzabile per
l'avvio del calcolatore (disco Workbench). L'ampia diffusione di nuove e
diverse versioni del sistema operativo di Amiga per diversi modelli di
calcolatore rende poco pratico l'uso del Workbench 1.3 come denominatore
comune per l'avvio di tutti i sistemi. Lo spazio precedentemente occupato
dai file del Workbench è stato utilizzato per trasferire sul disco
principale tutti i cassetti prima presenti sul secondo disco. Eventuali
dischi aggiuntivi possono ancora far parte del pacchetto Personal Paint e
contenere immagini, animazioni e altri dati. La procedura di installazione
può ora copiare questi file su disco rigido, se richiesto.

Personal Paint è in grado di gestire un'icona-applicativo (@{I}Drag and Drop@{UI}).
Quando il programma viene attivato su un calcolatore dotato almeno della
versione 2.0 del sistema operativo, una piccola icona "PPaint"
(icona-applicativo) appare nello schermo Workbench (il testo al di sotto
dell'icona indica anche il nome della porta Arexx di Personal Paint). Il
programma legge automaticamente qualsiasi immagine o animazione la cui
icona venga trascinata sull'icona-applicativo. Se si tiene premuto il
tasto <Shift> quando si trascina l'icona di un'animazione, questa viene
solo visualizzata (e non caricata in memoria). Un doppio click
sull'icona-applicativo porta avanti lo schermo di Personal Paint.

Il cassetto "PPaint:PPaint_Icons" contiene nuove icone predefinite,
modificabili dall'utente: "def_AppIcon", "def_Drawer", "def_Animation" e
"def_AnimBrush".

Il percorso predefinito per la memorizzazione di file parametri è
"PPaint:PPaint_Prefs", ma Personal Paint all'avvio cerca i file parametri
anche nel cassetto "ENV:PPaint" (se esiste). Gli eventuali file presenti
in "ENV:PPaint" hanno la precedenza su quelli memorizzati in
"PPaint:PPaint_Prefs".

L'uso delle variabili di ambiente Amiga è particolarmente utile quando non
è possibile scrivere sul supporto di memorizzazione del programma, ad
esempio se Personal Paint viene avviato da CD-ROM. In tal caso, per
rendere permanenti le modifiche apportate ai parametri del programma,
questi vanno memorizzati nel cassetto "ENVARC:PPaint".


@{B}1.13       Installazione di Personal Paint@{UB}

Questa sezione spiega come integrare Personal Paint nel sistema hardware e
software in cui il programma deve essere utilizzato. Vengono di seguito
fornite tutte le informazioni necessarie a installare Personal Paint su un
supporto diverso da quello originale. In particolare, la sottosezione
seguente illustra l'utilizzo del programma "InstallPPaint", il quale copia
automaticamente tutti i file necessari al funzionamento di Personal Paint
in una destinazione scelta dall'utente.

Quando Personal Paint viene trasferito in una nuova unità di
memorizzazione (ad es. un disco), è necessario copiare sul nuovo supporto
anche alcuni file di dati. Personal Paint non è in grado di funzionare in
assenza dei seguenti file:

   PPaint:PPaint
   PPaint:PPaint_Prefs/UIGraphics.pic
   PPaint:PPaint_Prefs/UIText.@{I}xxx@{UI}
   PPaint:libs/personal_ilbm_io.library
   PPaint:libs/personal_agnus_blit.library
   PPaint:fonts/Personal.font, or FONTS:Personal.font
   PPaint:fonts/Personal/8, or FONTS:Personal/8

I seguenti file sono invece richiesti solo per svolgere determinate
operazioni (PPaint è in grado di funzionare anche se non riesce ad
accedervi):

   PPaint:PPaint_Prefs/UIColors.@{I}num@{UI}
   PPaint:PPaint_Prefs/Startup_@{I}x@{UI}.set
   PPaint:libs/personal_@{I}nomelibreria@{UI}.library
   PPaint:Rexx/@{I}Nomescript@{UI}.pprx
   PPaint:PPaint_Icons/def_@{I}nomeicona@{UI}
   PPaint:PPaint_PS
   PPaint:PPView
   CloantoAudio (radice dell'unità), o DEVS:CloantoAudio

Se Personal Paint non è in grado di trovare i file opzionali, il programma
viene caricato correttamente, ma alcune funzioni (gestione PostScript,
audio, memorizzazione delle icone dei file, ecc.) rimangono inattive fino
a che non è possibile accedere ai rispettivi file.

La sezione @{"1.11" LINK Main 1254} descrive come informare il sistema e Personal Paint
(tramite Assign) di uno spostamento del programma e degli altri cassetti e
file in un nuovo disco o cassetto.

Personal Paint e tutto il materiale di supporto (immagini, font e file
dati) eccedono la capacità di memorizzazione di un singolo disco Amiga da
880 Kbyte. Per questa ragione alcuni cassetti compaiono sia nel disco
programma (cioè il disco in cui si trova Personal Paint) sia in uno o più
dischi dati, mentre altri cassetti non sono presenti nel disco programma.
Se Personal Paint viene installato su un supporto ad alta capacità, può
essere utile fondere in un unico cassetto il contenuto di più cassetti
omonimi provenienti da dischi diversi.


@{B}1.13.1     Installazione automatica: InstallPPaint@{UB}

Viene usato il programma di installazione "Installer" del sistema Amiga,
nell'ambito del quale sono disponibili diverse informazioni di aiuto sulle
singole operazioni (premendo il tasto <Help>).


@{B}1.14       I file esterni dell'interfaccia utente@{UB}

Alla partenza, Personal Paint verifica che all'interno del cassetto
"PPaint:PPaint_Prefs" ci siano alcuni file contenenti i testi
dell'interfaccia utente, i colori della stessa e la configurazione dei due
ambienti.

I file in questione sono: UIText.@{I}xxx@{UI}, UIColors@{I}.num@{UI} e Startup_@{I}x@{UI}.set. Il
suffisso che segue "UIText" indica la lingua alla quale i testi e le
abbreviazioni si riferiscono ("eng", "deu", "ita", "custom", ecc.) Il
numero che segue "UIColors" indica, invece, la risoluzione della tavolozza
colori del modo video cui il file si riferisce (4 = VGA a 4 bit, 12 = chip
originali, 24 = chip avanzati, ecc.) Generalmente, la risoluzione di 12
bit è adatta alla maggior parte dei modi video, fatta eccezione per i modi
A2024 ed ECS a 64 colori.

I file "UIColors" contengono una immagine in formato IFF che facilita la
personalizzazione dei colori di Personal Paint. Da tali file, all'avvio
del programma, vengono caricate e utilizzate soltanto le informazioni
riguardanti i colori. Per questa ragione (e per risparmiare spazio su
disco), i file possono essere memorizzati con l'opzione "Scrivere
Tavolozza" (sezione @{"8.1.2" LINK PPaintCD:H/7/2/4/0016/Main 74}). In alternativa, si consiglia di salvare i
file sotto forma di pennelli, così da non eccedere la lunghezza dei file
originali. I file "UIColors" devono comunque essere salvati in formato
IFF-ILBM.

I file "Startup_1.set" e "Startup_2.set" contengono i parametri di ognuno
dei due ambienti disponibili in Personal Paint. Il file Startup_A.set,
creato dalla procedura di configurazione automatica, contiene informazioni
sulla lingua impostata (tale dato determina, tra l'altro, la lettura
dell'opportuno file "UIText"). I file vengono caricati nel seguente
ordine: Startup_A, Startup_1 e Startup_2. Se un parametro relativo al
programma (e non all'ambiente) compare in più di un file, prevale l'ultimo
valore incontrato.

La sezione @{"1.9.5" LINK Main 743} descrive come modificare il disegno delle icone create
da Personal Paint.

Per sperimentare nuove varianti dell'interfaccia utente non bisognerebbe
utilizzare i dischi originali di Personal Paint, ma una copia degli stessi
(sezione @{"1.6" LINK Main 355}). Visto che il disco contenente Personal Paint è pressoché
pieno, può essere necessario cancellare alcuni file inutili (ad es. i
programmi di gestione della stampante non necessari), prima di memorizzare
i file parametri personali. Gli utenti non esperti del sistema Amiga
debbono prestare particolare attenzione, tanto nel decidere quali file
possono essere cancellati o sovrascritti, quanto nel modificare
l'interfaccia utente di Personal Paint.

Tutti gli elementi grafici dell'interfaccia utente (immagini degli
strumenti, dei gadget, ecc.) sono memorizzati nel file "UIGraphics.pic"
(nel cassetto "PPaint_Prefs"). Questo file può essere editato e modificato
secondo i gusti e le esigenze dell'utente.

Il file può essere memorizzato in formato PNG per ridurre l'occupazione di
memoria su disco. In seguito all'installazione su disco rigido, è
possibile ridurre i tempi di avvio del programma leggendo come pennello e
rimemorizzando il file in questione in formato IFF-ILBM.

I testi dell'interfaccia utente sono visualizzati nei menu, nei gadget,
nei requester e in altri messaggi. La quasi totalità di questi testi è
memorizzata in particolari file nel disco che contiene Personal Paint. Il
file dei testi predefinito viene caricato automaticamente da Personal
Paint. In ogni momento, tuttavia, possono essere selezionati e caricati
altri file testi, come spiegato nella sezione @{"9.11" LINK PPaintCD:H/7/2/4/0047/Main 721}. È interessante notare
che tali file possono essere caricati, modificati e salvati utilizzando un
editor di testi o un programma di videoscrittura (ad es. con il comando
"Aprire documento" di Personal Write). Qualora ci si avvalga di
quest'ultimo programma, i parametri "Passo TAB" e "TAB nel file in uscita"
devono essere impostati rispettivamente ai valori "8" e "SÌ"; il parametro
"Copia di sicurezza" andrebbe, inoltre, disattivato se si memorizza il
file su un disco quasi pieno.

Per creare un file con nuovi testi per l'interfaccia utente, è necessario
seguire alcune importanti regole. Il modo più semplice di procedere è
usare come punto di partenza un file preesistente. Come sopra specificato,
il file va memorizzato come testo ASCII, senza sequenze di controllo. I
caratteri TAB che separano i codici di selezione abbreviata dai testi
delle relative voci menu @{U}non@{UU} devono essere eliminati. Ogni linea del file
può essere composta in uno dei modi seguenti:

   una o più stringhe di testo separate tra loro da un carattere TAB
   un commento (iniziante con il carattere ";")
   una o più stringhe seguite da un commento
   una linea vuota (usata come separatore ottico)

Eventuali caratteri TAB all'inizio della linea vengono ignorati. I
commenti sono introdotti dal carattere ";" (codice decimale ASCII 59) e
terminano alla fine della linea. Ogni linea (compresa l'ultima) deve
terminare con un carattere LF (Line Feed, codice decimale ASCII 10).

Dopo ogni voce menu è possibile specificare un codice, delimitato dai
caratteri "<" e ">" (minore e maggiore) e separato dal testo da uno o più
TAB, per definire un'abbreviazione da tastiera. Questi codici vanno
espressi nel formato <Qualificatore-Tasto> (il campo @{I}Qualificatore@{UI} è
opzionale). I qualificatori riconosciuti dal programma sono: "Shift",
"Alt", "Ctrl", "Amiga" e "Num" (tastierino numerico). I codici "Left",
"Right", "Up" e "Down" sono invece utilizzati per indicare i quattro tasti
cursore (rispettivamente a sinistra, a destra, in alto e in basso). Altri
codici riconosciuti sono "SP" (spazio), "Tab", "BS" (BackSpace), "Del",
"Help", "Esc" e da "F1" a "F10" (i 10 tasti funzione).

Ad esempio, il testo "<Shift-Up>" seguente una voce menu (nel file
UIText.@{I}xxx@{UI}) significa: "questo comando può essere eseguito premendo il
tasto <Cursore Su> mentre è premuto il tasto <Shift>".

Alla fine del file è riportato l'elenco dei codici di selezione abbreviata
associati a funzioni non richiamabili da menu.

Il carattere di sottolineatura può essere usato nelle sezioni TXW (testi
finestre) e TXG (testi gadget): il carattere seguente verrà sottolineato e
utilizzato come selezione abbreviata, secondo le convenzioni
dell'interfaccia utente di Amiga. I gadget che possono avvalersi di questa
nuova funzione sono: i gadget ciclanti, proporzionali, di controllo e di
azione (ad es. "_OK") e le liste scorrevoli.

Il carattere di sottolineatura viene usato anche per indicare il modo in
cui abbreviare il titolo di un menu (ciò può essere necessario in schermi
a bassa risoluzione). Ad esempio il programma può abbreviare "Anim_azione"
in "Anim.", se lo spazio disponibile lo richiede; in condizioni normali,
invece, il testo visualizzato è "Animazione".

I testi dovrebbero essere ideati e collaudati in modo che tanto i menu
quanto i requester possano essere visualizzati correttamente anche su
schermi in bassa risoluzione (320 pixel × 200 linee). I testi dei messaggi
(sezione del file contrassegnata dalla sigla "TMS") che eccedono il limite
orizzontale possono essere divisi con l'inserimento del carattere di
sottolineatura ("_"). Quando Personal Paint visualizza uno di questi
messaggi, il carattere in questione viene sostituito da uno spazio o,
qualora necessario, viene interpretato come segno di a-capo per
suddividere il testo in più righe.

I file testo dell'interfaccia utente contengono un numero di versione.
Questo viene letto da Personal Paint per una verifica di validità e
normalmente non deve essere modificato.

Quando viene caricato un file con nuovi testi per l'interfaccia utente
(sezione @{"9.11" LINK PPaintCD:H/7/2/4/0047/Main 721}), Personal Paint effettua alcuni controlli sulla lunghezza
dei testi e indica con appropriati messaggi i testi troppo lunghi e quelli
che devono essere spezzati. Nonostante ciò sia molto utile per verificare
la modifiche apportate, si può avere una garanzia di correttezza del file
solo visualizzando manualmente tutti i menu e i requester del programma.

Il codice <Shift> non deve essere utilizzato come qualificatore per quei
simboli che possiedono già una rappresentazione maiuscola. La combinazione
<Shift-a>, ad esempio, non è corretta, in quanto espressione impropria del
codice <A>; ugualmente scorretta è l'espressione <Shift-&>, visto che il
carattere "&" non può essere ottenuto sia con che senza la pressione del
tasto <Shift>. Ai comandi da utilizzare nell'ambito dell'editazione testo
andrebbero associati esclusivamente codici relativi a tasti funzione e/o
contrassegnati dal qualificatore <Amiga>: cio è necessario in quanto
codici differenti potrebbero essere interpretati come caratteri da
scrivere, anziché comandi da eseguire.

Nelle selezioni abbreviate, le lettere minuscole hanno significato diverso
dalle maiuscole se associate a gadget ciclanti, proporzionali o a liste
scorrevoli. Il carattere minuscolo fa "avanzare" lo stato del gadget,
mentre quello maiuscolo lo fa "arretrare". Per i restanti tipi di gadget
non viene fatta alcuna differenza tra lettere maiuscole e minuscole.

Occorre evitare usi ripetuti dello stesso codice di selezione abbreviata,
sia per funzioni del programma che per voci menu. I tasti <Ctrl> e <Alt>
possiedono particolari significati, sia nell'ambito della funzione Copiare
Schermo che in combinazione con il pulsante sinistro del mouse: tali
caratteristiche interne non possono essere modificate.

Quando si apportano solo modifiche marginali ad un file "UIText.@{I}xxx@{UI}" (se,
ad esempio, si ridefinisce solo qualche abbreviazione da tastiera), il
nome originale del file può essere mantenuto, sovrascrivendone, così, la
versione originale (è bene comunque mantenere una copia di sicurezza del
file). Se invece è stata creata una versione completamente nuova, è
consigliabile fornire la stessa del suffisso "custom" (personale).

@ENDNODE
