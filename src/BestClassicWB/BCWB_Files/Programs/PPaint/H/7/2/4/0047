@DATABASE 0047
@(C) "Copyright © 1992-1997 Cloanto Italia srl"
@REM Cloanto Personal Paint 7 CD-ROM
@FONT topaz.font 8
@WIDTH 74

@NODE Main "Personal Paint 7 - 9. Il menu Parametri"
@TOC PPaintCD:H/7/2/4/OO00/Main

@{B}9.         Il menu Parametri@{UB}

Tutte le funzioni descritte in questo capitolo riguardano la consultazione
e la modifica dei parametri ambiente e di programma. I primi hanno
impostazioni indipendenti per ognuno dei due ambienti (sezione @{"4.8" LINK PPaintCD:H/7/2/4/0049/Main 1349}),
mentre i secondi sono comuni all'intero programma.


@{B}9.1        Leggere parametri@{UB}

Molti parametri di Personal Paint possono essere memorizzati in un file.
Questi includono parametri definiti in altri requester o menu del
programma (opzioni per la stampante, dimensioni immagine e schermo,
ecc.).

Il quadro di selezione file, descritto nella sezione @{"3.4" LINK PPaintCD:H/7/2/4/0017/Main 1478}, permette di
selezionare il file da leggere. Inizialmente, il cassetto utilizzato dal
programma per la lettura e la memorizzazione dei file parametri è
"PPaint_Prefs", nel volume "PPaint".

Come spiegato nelle sezioni @{"1.14" LINK PPaintCD:H/7/2/4/0002/Main 1520} e @{"4.8" LINK PPaintCD:H/7/2/4/0049/Main 1349}, Personal Paint dispone di due
ambienti di lavoro. Per ognuno di essi esiste un gruppo di parametri
(molti dei quali relativi alle caratteristiche dell'immagine)
completamente indipendenti da quelli dell'ambiente alternativo. I
parametri di programma, invece, sono condivisi dai due ambienti. La
lettura di un file parametri consente di modificare i parametri
dell'ambiente attuale, nonché i parametri di programma utilizzati da
entrambi gli ambienti. Nel caso un file parametri contenga parametri
ambiente da utilizzare in entrambi gli ambienti, occorre leggere il file
due volte: una per ogni ambiente grafico. I file "Startup_1.set",
"Startup_2.set" e "Startup_A.set", nel cassetto "PPaint:PPaint_Prefs",
contengono le configurazioni iniziali dei due ambienti. Questi file
vengono letti automaticamente da Personal Paint in fase di
inizializzazione. Il file "Startup_A.set" viene generato durante la
procedura di configurazione (sezione @{"1.12" LINK PPaintCD:H/7/2/4/0002/Main 1318}) e contiene pochi parametri di
programma (generalmente per l'impostazione della lingua dell'interfaccia
utente).

Un file parametri può contenere specifiche riguardanti l'interfaccia
utente, informazioni sul modo video e sul formato di schermo, impostazioni
per la pagina e il tipo di stampante, nonché riferimenti per la
regolazione della tavolozza dei colori (se questi ultimi si trovano in un
file "Startup", modificano anche la tavolozza predefinita).

Non esiste un limite minimo o massimo al numero di parametri modificabili
tramite file. Se il file oggetto di lettura contiene soltanto alcuni dati,
il programma imposta solo i parametri specificati: i restanti parametri di
ambiente e di programma restano invariati.

È spesso utile estrarre e utilizzare solo alcuni dati di un file
parametri. Se, ad esempio, un file contiene definizioni per i colori
dell'immagine, per il volume audio, per il formato della pagina e per le
funzioni di elaborazione, ma si desidera accedere solo a queste ultime, è
necessario "filtrare" i parametri del file. Un secondo quadro,
visualizzato di seguito al quadro selezione file, consente di confermare o
ignorare selettivamente le impostazioni del file.

Il quadro contiene un'area di selezione, simile a quella dei quadri di
selezione file, per la consultazione dell'intero file parametri. La
presenza di un segno di visto alla sinistra di ogni linea indica che la
linea stessa (e i parametri in essa contenuti) verrà considerata
nell'operazione di lettura e impostazione dei parametri; le linee prive di
tale segno saranno invece ignorate. Selezionando una linea con il mouse,
si aggiunge e si rimuove ciclicamente il segno di visto. È anche possibile
abilitare o ignorare tutte le linee del file, servendosi dei gadget
"Includere tutto" ed "Escludere tutto", in basso nel requester.

Durante la lettura del file vengono considerati solo i parametri contenuti
in linee evidenziate dal segno di visto; i restanti parametri vengono
ignorati. Questo permette di leggere selettivamente solo parte dei
parametri di un file, lasciando inalterate le restanti impostazioni.

Il file può contenere linee vuote o linee che iniziano con un carattere di
commento (";", punto e virgola). Selezionate o meno, queste linee sono
sempre ignorate dal programma.

Se viene riscontrato un errore nella lettura del file selezionato o se le
nuove impostazioni non possono essere applicate (ad es. non c'è
sufficiente memoria chip per il formato di schermo richiesto), tutti i
parametri vengono ignorati e viene visualizzato un messaggio di errore. La
presenza di errori di sintassi è improbabile se il file parametri è stato
creato da Personal Paint; tali errori sono invece possibili se il file è
stato editato manualmente. L'appendice @{"A" LINK PPaintCD:H/7/2/4/0045/Main 1} descrive i possibili messaggi
di errore.


@{B}9.2        Scrivere parametri@{UB}

Questa funzione svolge il compito inverso di "Leggere parametri" e
permette di memorizzare in un file i parametri di programma e i parametri
dell'ambiente attuale. Tale file può, in seguito, essere letto per
ripristinare i valori memorizzati.

Un quadro di selezione parametri, analogo a quello utilizzato dalla
funzione di lettura, consente di specificare quali e quante variabili
memorizzare nel file (quando il quadro viene visualizzato, tutti i
parametri sono selezionati). Come spiegato nella sezione @{"9.1" LINK Main 9}, il segno di
visto alla sinistra di ogni linea può essere aggiunto o rimosso con un
click del mouse sulla linea. Solo le linee vistate vengono incluse nel
file.

Quando si crea un file parametri è buona norma memorizzare solo i
parametri necessari allo scopo per cui il file viene scritto; gli altri
parametri andrebbero opportunamente esclusi nel modo appena spiegato. Un
file creato per memorizzare una serie di funzioni di elaborazione immagini
non dovrebbe contenere, ad esempio, parametri relativi alla stampante o
alle segnalazioni sonore. In tal modo si semplifica e si razionalizza
l'uso futuro dei file.

Dovendo sostituire uno dei file di inizializzazione ("Startup_@{I}x@{UI}"), è
sufficiente includere i parametri di programma in uno solo dei file
(generalmente "Startup_1"). Durante l'inizializzazione, Personal Paint
legge i file parametri (se esistono) nel seguente ordine: "Startup_A",
"Startup_2" e "Startup_1". Nel caso di definizioni multiple di uno stesso
parametro, viene considerata l'ultima definizione incontrata.

Il quadro di selezione file (sezione @{"3.4" LINK PPaintCD:H/7/2/4/0017/Main 1478}) permette di specificare dove
memorizzare i dati e con quale nome. Come spiegato nella sezione @{"9.9.6" LINK Main 592},
il programma può visualizzare un messaggio di avvertimento se i dati da
memorizzare vanno a sovrascrivere un file preesistente.

Un file parametri è, in realtà, un normale file testo ASCII. Quando
Personal Paint scrive un file parametri, la presenza di commenti, spazi e
linee vuote è ridotta al minimo per rendere il file più leggibile
(dall'utente). Se un file parametri scritto con un programma di
trattamento testi viene letto e nuovamente scritto da Personal Paint, i
commenti, le linee vuote e gli spazi aggiuntivi vengono eliminati.
Inoltre, eventuali lettere minuscole nei nomi delle variabili vengono
convertite nelle equivalenti maiuscole.

Se un file parametri viene creato o modificato manualmente, è necessario
seguire alcune semplici regole. Il file deve iniziare con una linea
contenente i caratteri "PPAINT SETTINGS". Eventuali commenti devono
iniziare con un punto e virgola (";") e terminare alla fine della linea.
Per separare i diversi campi di informazioni su una stessa linea è
possibile utilizzare combinazioni di caratteri Spazio e Tab (codici
decimali ASCII 32 e 9). Per ulteriori informazioni è possibile consultare
i file parametri forniti con il programma e l'appendice @{"C" LINK PPaintCD:H/7/2/4/0044/Main 1}.


@{B}9.3        Gestione della memoria@{UB}

Se la memoria a disposizione dei programmi fosse illimitata, questo quadro
non avrebbe ragione di esistere. In pratica, la RAM è una risorsa preziosa
e decidere come farne miglior uso è spesso una questione di compromessi.
Il quadro qui descritto consente di adattare Personal Paint a diverse
esigenze e configurazioni.


@{B}9.3.1      Memoria virtuale@{UB}

I parametri della memoria virtuale permettono di attivare e disattivare le
funzioni di memoria virtuale su RAM e su disco. È anche possibile
modificare la quantità minima che Personal Paint deve lasciare libera
sulle rispettive periferiche. Normalmente non è necessario modificare i
parametri predefiniti. In caso di variazioni, è sempre buona norma evitare
che la memoria virtuale possa saturare completamente una periferica di
memorizzazione.

La memoria virtuale può utilizzare due aree di memorizzazione: una in RAM
e una su disco rigido. L'unità RAM è di norma più veloce (anche se più
"preziosa"), mentre lo spazio di memorizzazione su disco rigido offre un
buon compromesso tra spazio e velocità. Persino l'uso di un semplice
dischetto può offrire indubbi vantaggi: tutte le operazioni che fanno uso
della memoria virtuale, infatti, fallirebbero se quest'ultima non
esistesse. Da questo punto di vista, è sempre meglio poter disporre di
memoria virtuale che non averla.

Personal Paint tenta innanzitutto di usare l'unità RAM. Il percorso di
memorizzazione RAM (e la periferica, ad es. "RAM", "RAD" o "VD0") viene
scelto dall'utente, ma il programma potrebbe deciderne l'uso solo in
presenza di memoria Fast. L'effettivo comportamento dipende dalla
periferica RAM utilizzata: "RAM" richiede memoria Fast, "VD0" e "RAD" no.
Se la periferica RAM non offre spazio sufficiente, viene usata l'area
disco.

Il programma fa ricorso alla memoria virtuale solo quando vi sono problemi
di memoria. In questi casi viene attivata una speciale procedura di
"pulizia" che mantiene in memoria Chip solo gli oggetti utilizzati più di
recente e trasferisce su disco (o su RAM, se vi è spazio sufficiente) gli
oggetti meno utilizzati. Quando un oggetto in memoria virtuale deve essere
visualizzato o elaborato, viene automaticamente ritrasferito in memoria
principale.

Personal Paint memorizza gli oggetti della memoria virtuale in file
separati, che vengono cancellati quando non sono più necessari o quando il
programma termina. Questi file possono essere riconosciuti dal suffisso
".vmem". Se il programma è ancora attivo quando il computer viene spento,
gli eventuali file residui della memoria virtuale vengono cancellati alla
successiva attivazione del programma. Le dimensioni dei file della memoria
virtuale possono variare da pochi byte a decine e, spesso, centinaia di
Kbyte (altrimenti un sistema con un minimo di memoria libera non avrebbe
probabilmente richiesto l'uso della memoria virtuale).

Nel gestire la memoria virtuale, Personal Paint tiene conto del fatto che
l'unità RAM è più veloce del disco, e che è meglio non usare la memoria
virtuale per un oggetto di frequente utilizzo (o almeno è preferibile
trasferirlo in RAM anziché su disco). Il programma quindi tenta di
ottimizzare l'uso combinato di tutte le risorse, allo scopo di fornire un
accesso veloce agli oggetti più spesso utilizzati.

Anche se la memoria virtuale si rivela utile soprattutto per liberare
memoria Chip, essa è in grado di gestire anche oggetti che occupano
memoria Fast (come i fotogrammi di un'animazione, escluso quello
corrente). I dati per l'annullamento delle operazioni dello storyboard
vengono sempre posti in memoria virtuale; se ciò non è possibile (ad es.
la memoria virtuale è disabilitata o se non vi è spazio sufficiente) il
gadget "Annullare" dello storyboard viene ombreggiato.

In genere lo spazio su disco rigido non "respira" dinamicamente come
l'unità RAM. A meno che il disco rigido sia quasi pieno e si debba
lasciare spazio per la scrittura di file particolarmente voluminosi,
potrebbe essere opportuno impostare una quantità di spazio minimo libero
per l'unità a disco inferiore che per l'unità RAM. In un ambiente
multitasking e RAM-dipendente come Amiga, lasciare un minimo pratico di
memoria libera è infatti spesso più importante che avere spazio libero su
disco rigido.


@{B}9.3.2      Limiti annullamento@{UB}

Il buffer di annullamento contiene tutti i cambiamenti apportati
all'immagine in fase di editazione. Anche se Personal Paint è
"intelligente" nello scegliere il modo di memorizzazione ottimale per ogni
tipo di cambiamento, questo può richiedere una grande quantità di memoria.
Inoltre non è solitamente necessario tenere traccia anche delle modifiche
meno recenti.

Due parametri di programma permettono di regolare il numero massimo di
modifiche memorizzabili e il limite di memoria che il buffer di
annullamento può utilizzare. Quando uno di questi limiti viene
oltrepassato, i livelli meno recenti vengono liberati.

A prescindere dall'impostazione dei parametri, Personal Paint memorizza
almeno un livello di annullamento. Se il limite specificato è di un solo
livello (l'uso di analoghi valori bassi è in genere sconsigliato), i
comandi "Annullare" e "Ripristinare ultima modifica" diventano sinonimi e,
come in altri programmi, equivalgono al comando di annullamento.


@{B}9.3.3      Chiusura Workbench in emergenza@{UB}

In alcune situazioni di scarsità di memoria libera, Personal Paint può
tentare di chiudere lo schermo Workbench per liberare della RAM (Chip o
Fast, in base alle esigenze di memoria e al modo video utilizzato). Pur se
normalmente accettabile, questa operazione può essere opportunamente
disabilitata.

Una volta chiuso, lo schermo Workbench può essere manualmente riaperto in
qualsiasi momento (sezione @{"9.15" LINK Main 973}), o, automaticamente, all'uscita dal
programma.


@{B}9.4        Codice crittazione@{UB}

Le sezioni @{"4.1" LINK PPaintCD:H/7/2/4/0049/Main 11} e @{"4.2" LINK PPaintCD:H/7/2/4/0049/Main 163} contengono spiegazioni sull'uso e la finalità del
codice di crittazione nella lettura e nella scrittura di file grafici.

Il requester "Cambio codice crittazione" serve a impostare o modificare il
codice (o @{I}chiave@{UI}) di crittazione. L'ultimo codice inserito rimane in
memoria (ma illeggibile a chiunque) finché non viene definita una nuova
chiave o si esce dal programma. Ogni volta che viene richiamato il quadro,
il codice di crittazione viene cancellato. Il quadro può quindi essere
utilizzato sia per cancellare velocemente la chiave attuale, sia per
modificarla.

Nel gadget testo "Codice crittazione" vengono visualizzati solo due
caratteri per volta. Ciò serve ad evitare che l'intero codice sia
leggibile sullo schermo, e quindi anche a un osservatore più o meno
casuale. Nella definizione del codice non vi è equivalenza tra lettere
minuscole e maiuscole ("CHIAVE", "chiave" e "Chiave", sono tre codici ben
distinti). La lunghezza massima del codice è di 49 caratteri.

Richiamando il quadro e selezionando subito il gadget "Procedere", la
chiave eventualmente in memoria viene cancellata. Si noti che il requester
non è fornito del gadget "Annullare". Ciò rende impossibile riutilizzare
la chiave precedente, a meno che questa non venga riscritta.

Dopo la prima immissione, Personal Paint chiede che la stessa chiave venga
riscritta. In questo modo è possibile evitare che, per una distrazione, si
utilizzi una chiave indesiderata per memorizzare un'immagine (che, quasi
certamente, risulterebbe irrecuperabile). Il programma visualizza un
messaggio di errore se la chiave digitata non coincide con quella della
prima immissione. In tal caso nessun codice di crittazione risulta
impostato.

Occorre notare che la chiave non è un semplice codice di accesso, ma serve
a trasformare profondamente i dati dell'immagine. Non è quindi possibile
leggere i dati con un altro programma, a meno di non disporre della
chiave. L'esclusivo algoritmo di crittazione Cloanto in due fasi (la
crittazione viene applicata ai dati in formato compresso) garantisce la
massima riservatezza dei dati.

Occorre notare che è teoricamente possibile che un estraneo carichi il
file crittato "indovinando" la chiave o provando tutte le chiavi più
intuibili fino ad arrivare a quella giusta. È altresì possibile che
vengano utilizzati dei calcolatori per provare tutte le chiavi
(combinazioni di caratteri) possibili. Ciò potrebbe richiedere centinaia
di anni, ma anche molto meno. Per ridurre la probabilità che un simile
evento si verifichi è opportunp seguire alcune precauzioni. La chiave non
va mai annotata. La chiave dovrebbe essere lunga (possibilmente più di 8
caratteri) e composta da lettere e numeri o altri simboli utilizzati
insieme. Nomi propri e date particolari, pur se facili da ricordare, sono
spesso chiavi troppo ovvie.

Personal Write, il programma di videoscrittura Cloanto, si è guadagnato
una solida reputazione grazie alle sue funzioni di crittazione ed è
diffusamente usato in situazioni in cui è necessario preservare la
riservatezza di informazioni e dati personali. I nuovi calcolatori Amiga,
con le quasi fotorealistiche capacità dei modi video a 256 colori,
coadiuvati da scanner a colori e dalle funzioni di crittazione di Personal
Paint, permettono di estendere questo livello di sicurezza anche alle
informazioni grafiche. Fotografie a colori confidenziali, documenti e
altro materiale strettamente riservato possono essere distrutti o
conservati in un posto sicuro dopo averne memorizzata una copia digitale
crittata.


@{B}9.5        Audio@{UB}

L'audio del programma Personal Paint è costituito dai suoni emessi quando
vengono selezionate le diverse funzioni. L'audio del programma è
stereofonico: i segnali acustici vengono emessi in modo più o meno
differenziato sui due canali audio.

Due gadget proporzionali permettono di regolare separatamente il volume
delle segnalazioni di conferma e di quelle di errore. Le segnalazioni di
conferma sono costituite dai suoni emessi quando si preme un tasto, si
seleziona un gadget o una voce menu. Le segnalazioni di errore (o di
avvertimento) costituiscono i suoni rimanenti.

Un numero sulla destra di ogni gadget indica il livello del volume: i
valori vanno da 0 a 64. Il valore predefinito per il volume delle
segnalazioni di errore è più alto di quello delle segnalazioni di
conferma.

Come spiegato nelle sezioni @{"1.12" LINK PPaintCD:H/7/2/4/0002/Main 1318} ("Configurazione e caricamento del
programma Personal Paint") e @{"1.13" LINK PPaintCD:H/7/2/4/0002/Main 1458} ("Installazione di Personal Paint"),
l'audio funziona solo se il programma è in grado di attivare l'unità
CloantoAudio. Quando l'opzione "Segnalazioni acustiche" è disabilitata e
nessun altro programma fa uso del modulo audio, l'unità CloantoAudio non
occupa memoria.


@{B}9.6        Coordinate@{UB}

Questo parametro permette di visualizzare nella barra di schermo le
coordinate del puntatore del mouse. L'origine delle coordinate è posta
sempre nell'angolo superiore sinistro dell'immagine e può essere
rappresentata dai valori 0:0 o 1:1, in base al sistema selezionato. Nel
primo caso il valore minimo delle coordinate è 0, nel secondo caso è 1.

I valori delle coordinate sono preceduti da un simbolo a doppia freccia
quando indicano valori @{I}assoluti@{UI} (le posizioni normali del puntatore,
basate sull'origine dell'immagine); le coordinate @{I}relative@{UI} sono invece
precedute da una singola freccia che indica la posizione del puntatore
rispetto al punto di partenza (ad esempio, durante la definizione di un
pennello).

I due ambienti di lavoro hanno propri, indipendenti parametri coordinate.


@{B}9.7        Riduzione colori@{UB}

La riduzione dei colori è una procedura che permette di trasformare
un'immagine in una seconda immagine con un inferiore numero di colori.
Tale operazione implica più o meno complesse decisioni su come meglio
rappresentare i colori dell'immagine originale. Grazie all'adattamento dei
colori con tecniche di retinatura e diffusione di errore (sezione @{"9.8" LINK Main 414}) è
anche possibile utilizzare la tavolozza colori predefinita di Personal
Paint per emulare i colori originali. Tuttavia, risultati indubbiamente
migliori possono essere ottenuti con opportune elaborazioni della
tavolozza originale. Le sezioni che seguono descrivono le differenti
opzioni disponibili.

La procedura di riduzione dei colori è spesso seguita da quella di
adattamento: la palette selezionata può essere sfruttata al meglio
selezionando un'appropriata tecnica di adattamento (sezione @{"9.8" LINK Main 414}). La
sezione @{"11.4" LINK PPaintCD:H/7/2/4/0046/Main 351} contiene alcune informazioni specifiche sulle tavolozze
colori, sulla riduzione e l'adattamento dei colori dei sistemi Amiga con
architettura grafica avanzata.


@{B}9.7.1      Riduzione qualitativa@{UB}

La tecnica di riduzione qualitativa dà priorità ai colori che non hanno
molte varianti nella tavolozza (quindi non ben riproducibili dagli altri
colori). L'approccio qualitativo tenta di preservare la varietà e la
diversità dei colori, limitando la perdita di informazioni cromatiche.

Questo tipo di riduzione può creare nuovi colori, non presenti nella
tavolozza di partenza, ottenuti per fusione di due o più colori
originali.

Questo è il metodo più indicato per ridurre immagini con un elevato numero
di colori, come molte digitalizzazioni fotografiche o immagini create da
programmi di rendering e di grafica di sintesi in genere.


@{B}9.7.2      Riduzione quantitativa@{UB}

Nella riduzione della tavolozza originale, la tecnica quantitativa dà
priorità ai colori più utilizzati: i primi colori ad essere eliminati sono
quelli che appaiono con minor frequenza nell'immagine. La tavolozza
risultante è sempre un sottoinsieme dei colori originali: non viene
generato alcun colore di fusione.

Questo metodo fornisce buoni risultati se applicato ad immagini con colori
di tonalità simili (sezione @{"8.1.3.2" LINK PPaintCD:H/7/2/4/0016/Main 147}): in questa categoria rientrano le
immagini a livelli di grigio e quelle basate su sfumature tra due colori
base (come molte banconote).


@{B}9.8        Adattamento colori@{UB}

La procedura di adattamento dei colori consente di convertire un'immagine
in modo che possa essere rappresentata con nuovi colori (ad esempio perché
la tavolozza originale non è quella del contesto di destinazione).
L'approccio più semplice consiste nell'assegnare a ogni pixel
dell'immagine il colore del nuovo ambiente che più si avvicina al colore
originale. Altre tecniche permettono di simulare i colori originali,
combinando in diversi modi i colori disponibili.

L'adattamento dei colori può essere applicato automaticamente dal
programma, dopo la riduzione della tavolozza, quando un'immagine viene
letta o ne viene diminuito il numero dei colori. La tavolozza generata
dall'algoritmo di riduzione non è influenzata dalla tecnica di adattamento
selezionata: un'immagine ottenuta per riduzione colori, pur se adattata
con diverse tecniche, possiederà sempre una medesima tavolozza. Ciò può
essere utile, ad esempio, per leggere più volte una data immagine - di
volta in volta con tecniche di adattamento diverse - e ricomporne le parti
meglio rese da ogni tecnica.


@{B}9.8.1      Semplice@{UB}

Questo è il metodo di adattamento colori più immediato (e più veloce).
Quando un dato colore non esiste nel nuovo ambiente, viene utilizzato il
colore che più gli si avvicina. I pixel coinvolti vengono semplicemente
adattati (se necessario) al nuovo colore. La disposizione dei pixel non
viene modificata, anche se ciò implica la perdita di dettagli (è quanto
accade se due pixel adiacenti, originariamente di colori diversi, vengono
adattati allo stesso colore).

Questa tecnica può, ad esempio, essere utile per una veloce lettura e
visualizzazione di immagini a 256 colori, quando il sistema utilizzato non
gestisce un numero di colori così elevato. Da un punto di vista
qualitativo, l'adattamento colori semplice è più indicato per la
manipolazione di immagini "artificiali" (ad es. tavole dati, istogrammi,
ecc.).


@{B}9.8.2      Retinatura@{UB}

Il termine "retinatura" identifica la tecnica usata per rappresentare
determinati colori (ad es. l'arancio) con una trama geometrica di altri
colori (ad es. il rosso e il giallo). La sezione @{"4.3.2.1" LINK PPaintCD:H/7/2/4/0049/Main 437} riporta
interessanti informazioni sulle tecniche di retinatura utilizzate nella
stampa.

Questa tecnica fornisce buoni risultati se applicata ad immagini con
semplici sfumature ed ampie aree uniformemente colorate. Occorre notare
che l'occhio umano è abile nell'individuare le trame utilizzate, per cui
l'immagine può avere un aspetto migliore se osservara a una certa
distanza.

Questa tecnica di rimappatura è veloce quasi quanto la rimappatura
semplice e fornisce risultati qualitativamente simili a quelli prodotti
dalla tecnica Floyd-Steinberg. In particolare, se la
tavolozza-destinazione è composta da soli otto colori e questi sono uguali
o simili a rosso, verde, blu, ciano, magenta, giallo, bianco e nero,
Personal Paint ottimizza la conversione per sfruttare al meglio la
equidistribuzione dei colori.

Essendo basate su tramature geometriche, le immagini ottenute con questa
tecnica sono più efficacemente comprimibili quando vengono memorizzate su
file (in confronto, ad esempio, ai punti pseudo-casuali generati
dall'algoritmo Floyd-Steinberg).


@{B}9.8.3      Floyd-Steinberg@{UB}

Anche questo metodo di adattamento si basa su effetti di retinatura, ma
opera in modo più sofisticato e produce risultati di alta qualità. Le
particolari procedure di diffusione d'errore impiegate distribuiscono
opportunamente i pixel di colori diversi, senza creare trame evidenti.

Generalmente il metodo Floyd-Steinberg è in grado di rappresentare più
colori rispetto alle altre tecniche di adattamento; tuttavia, può anche
risultare sensibilmente più lento degli altri metodi.

Riguardo alle effettive potenzialità di questa tecnica, è interessante
notare come un'immagine a 256 colori (320 per 200 pixel) possa essere
meglio rappresentata, con il metodo Floyd-Steinberg, in alta risoluzione
(640 per 400) con soli 16 colori, piuttosto che in 64 colori (formato 320
per 200) con una differente tecnica di adattamento.


@{B}9.8.4      Qualità ottimale@{UB}

Questa opzione attiva le procedure avanzate di adattamento colore. Queste
risultano più lente di quelle normali, sono però basate su algoritmi
speciali, usati solitamente in campo professionale.

Quando questa opzione è disattivata, è possibile ottenere ulteriori
incrementi di velocità in presenza di una certa quantità di memoria libera
(possono essere utilizzati fino a 149 Kbyte).


@{B}9.9        Selezione file@{UB}

Questo gruppo di parametri permette di controllare alcune funzioni del
quadro selezione file (sezione @{"3.4" LINK PPaintCD:H/7/2/4/0017/Main 1478}). Ciascun parametro è associato a una
sottovoce menu, selezionabile e deselezionabile con il mouse (sezione
@{"1.9.6" LINK PPaintCD:H/7/2/4/0002/Main 769}, "I menu"). Le sottosezioni seguenti forniscono una descrizione
dettagliata di ciascun parametro.


@{B}9.9.1      Espandere percorso@{UB}

Questo parametro regola il livello di intervento del programma sul
contenuto del gadget testo "Percorso", nel quadro di selezione file.

Se l'opzione è abilitata (impostazione predefinita), Personal Paint
trasforma i nomi di periferica (ad es. "DF0") negli equivalenti nomi di
volumi (ad es. "PPaint_2"). Questo facilita l'accesso ai file memorizzati
su dischi (o altri supporti) che possono essere spostati da un drive
all'altro. Anche i nomi logici (come "PPaint") vengono espansi nel
percorso completo (ad es. "Work:Grafica/PPaint") ad essi originariamente
assegnato: è in tal modo più semplice capire la posizione di ciascun file.
Le liste di nomi del quadro selezione file, inoltre, possono essere
memorizzate e richiamate più efficientemente se questa opzione è attivata
(occorrenze multiple della stessa lista vengono sempre riconosciute).

Disabilitando questa opzione, il programma non modifica in alcun modo i
nomi introdotti nel gadget testo "Percorso". Questo può essere utile
quando i nomi logici devono essere utilizzati invariati, ad esempio per
accedere a un file tramite il nome logico "PPaint", a prescindere dal tipo
di installazione del programma. Questo è necessario se il percorso deve
essere memorizzato in un file parametri, che potrebbe essere caricato da
un altro utente su un calcolatore diverso. Può accadere, infatti, che un
percorso valido per un sistema, come "Work:Grafica/PPaint", non sia tale
su un altro calcolatore, in cui Personal Paint è memorizzato in un
cassetto differente. In tal caso vanno utilizzati i nomi logici
"inespansi". Le sezioni @{"1.11" LINK PPaintCD:H/7/2/4/0002/Main 1254} ("Variabili di programma e cassetti
predefiniti") e @{"10.1" LINK PPaintCD:H/7/2/4/0015/Main 9} ("AskAssign") spiegano come operare con i nomi
logici.


@{B}9.9.2      File dopo cassetti@{UB}

Questa opzione permette di scegliere se i nomi dei cassetti debbano essere
posti in cima o in fondo alle liste del quadro selezione file. Secondo
l'impostazione predefinita, i nomi dei file appaiono all'inizio, seguiti
dai nomi dei cassetti.


@{B}9.9.3      Ordinare secondo data@{UB}

L'elenco dei file può essere visualizzato in ordine alfabetico
(lessicografico) o in relazione alla data di ultima modifica dei file.
Optando per questo secondo tipo di ordinamento, è necessario accertarsi
che la data di sistema sia sempre correttamente impostata.


@{B}9.9.4      Doppio click@{UB}

Attivando questa opzione, i nomi visualizzati nel quadro selezione file
possono essere selezionati con un doppio click del pulsante sinistro del
mouse. Il quadro scompare come se si fosse selezionato anche il gadget
"Procedere". La velocità con cui bisogna premere il pulsante può essere
regolata tramite il programma di sistema "Preferences", come spiegato
nella documentazione Amiga.

Se l'opzione viene disattivata, è sempre possibile selezionare i nomi con
il mouse, ma il doppio click non viene interpretato.


@{B}9.9.5      Conferma sovrascrittura@{UB}

Questo parametro riguarda solo i quadri selezione file utilizzati per
definire il nome di un file da memorizzare. Se questa opzione è attivata e
si specifica il nome e il percorso di un file esistente, viene
visualizzato un secondo quadro per avvertire della sovrascrittura del file
in questione.

Il quadro di avvertimento contiene due gadget: "Procedere" e "Annullare".
Selezionando quest'ultimo, l'operazione viene annullata e non viene
memorizzato alcun file.


@{B}9.9.6      Quadro di sistema (ASL)@{UB}

Questa opzione consente di sostituire il quadro di selezione file di
Personal Paint con un quadro compatibile ASL (@{I}Amiga Standard Library@{UI}),
come "Magic File Requester". Quando tale opzione è attivata, al quadro
selezione file può seguire un secondo quadro per la selezione del formato
di memorizzazione (scrittura immagini e pennelli). Tale quadro non appare
se il nome del file specificato indica un particolare formato. A seconda
delle librerie che gestiscono i formati grafici disponibili, i suffissi
riconosciuti potrebbero comprendere: ".c", ".png", ".gif", ".iff",
".ilbm", ".lbm" e ".pcx". Ad esempio, "Clown.png" viene automaticamente
memorizzato in formato PNG, ma in presenza di nomi come "Fiori.pic" o
"Disegno" il programma visualizza il secondo quadro.


@{B}9.10       Icone@{UB}

Quando Personal Paint scrive un file, è possibile associare
automaticamente a quest'ultimo un'icona Workbench (sezione @{"1.9.5" LINK PPaintCD:H/7/2/4/0002/Main 743}).
Un'icona è un particolare tipo di gadget utilizzato dal programma
Workbench, che rende un file immediatamente identificabile attraverso
un'immagine grafica. Le icone permettono di selezionare, caricare,
rinominare, copiare o cancellare il file (o il cassetto o il volume)
associato, servendosi del mouse.

Un piccolo svantaggio delle icone è che, per il fatto di essere oggetti
grafici, occupano una certa quantità - seppur minima - di memoria. Le
icone associate ai file dati di Personal Paint occupano meno di 488 byte
di memoria. In termini tecnici questo significa che un'icona occupa solo
un settore sul disco, in qualsiasi sistema di gestione file (@{I}filing
system@{UI}) di Amiga, più un settore per l'identificazione del file (@{I}directory
entry@{UI}). Un disco standard da 880 Kbyte può contenere oltre 900 di queste
icone.

Le icone generate da Personal Paint contengono alcune informazioni
memorizzate nei campi "Default tool" ("Programma associato") e "Tool
types" ("Parametri"). Questi dati indicano al sistema operativo la
posizione del programma che ha creato i file, quando le icone vengono
selezionate con un doppio click, e forniscono ulteriori informazioni sui
dati memorizzati (formato del file, dimensioni immagine, ecc.). Tali
informazioni possono essere modificate selezionando l'icona (con un click
del mouse) e impartendo il comando "Information" ("Informazioni") del
Workbench. È anche possibile modificare le informazioni predefinite
utilizzate da Personal Paint, editando i rispettivi campi delle icone
contenute nei cassetti "PPaint_Icons".


@{B}9.10.1     No@{UB}

Se occorre sfruttare al massimo lo spazio disponibile sul disco, oppure se
si ritiene di non aver bisogno delle icone, è possibile selezionare questa
opzione per far sì che il programma scriva file privi di icona.


@{B}9.10.2     Sì (standard)@{UB}

Quando questa opzione è selezionata, Personal Paint associa
automaticamente un'icona Workbench a ogni file memorizzato. Icone diverse
distinguono i diversi tipi di file generati dal programma (immagini,
pennelli, parametri, ecc.). Le icone predefinite per i vari tipi di file
sono memorizzate nel cassetto "PPaint_Icons" associato ai colori del
Workbench in uso (1.3 o 2.0): tali icone possono essere modificate con
programmi come "IconEdit", l'editor di icone incluso nel software di
sistema.


@{B}9.10.3     Sì (immagini ridotte)@{UB}

Anche a questa opzione corrisponde l'uso delle icone predefinite per i
vari tipi di file, fatta eccezione per i file immagini e pennelli: per
questi, l'aspetto delle icone è determinato dalle immagini e dai pennelli
stessi. Se necessario, l'immagine viene ridimensionata in base al
formato-icona standard e alle proporzioni dello schermo Workbench. I
colori di tale schermo vengono, infine, utilizzati per applicare un
adattamento Floyd-Steinberg.

È necessario ricordare che ciascun sistema Amiga può essere caratterizzato
da particolari colori e proporzioni dello schermo Workbench (ad es. il
modo video utilizzato può essere interlacciato o meno). È quindi possibile
che le icone create in un dato sistema appaiano diverse se visualizzate in
un altro.

I modelli Amiga più recenti permettono di regolare il numero di colori
dello schermo Workbench. Le icone delle immagini generate da Personal
Paint possono sfruttare tutti i colori di tale schermo, fino a un massimo
di 256, con risultati davvero stupefacenti. C'è tuttavia un possibile
inconveniente. Il sistema operativo di Amiga (versioni 3.0 e successive)
garantisce la stabilità solo dei primi quattro e degli ultimi quattro
colori della tavolozza dello schermo Workbench. I restanti colori possono
essere modificati da particolari applicazioni di sistema (ad es. per
visualizzare un'immagine, o impostare un particolare motivo di sfondo nel
Workbench). In tali circostanze, Personal Paint utilizza più di otto
colori solo se, quando viene creata l'icona, il tasto <Shift> risulta
premuto (ad es. poco prima della scomparsa del quadro con lo stato di
avanzamento, nella memorizzazione di un'immagine).


@{B}9.10.4     Sì (NewIcons)@{UB}

Questa opzione è simile a quella precedente (Immagini ridotte), con la
differenza che è destinata a un ambiente Workbench che sfrutti "NewIcons".
Le specifiche di NewIcons consentono di creare icone aventi un numero di
colori maggiore di quello permesso dalle icone standard del Workbench. Le
icone di tipo NewIcons possono essere visualizzate sullo schermo del
Workbench solo se le relative estensioni software (liberamente
distribuibili) sono state installate.

Per impostazione predefinita, memorizza le icone NewIcons usando una
tavolozza di riferimento a 16 colori. Ciò consente di creare icone per il
Workbench ottimizzate per la tavolozza di riferimento di NewIcons, e con
la maggior efficienza possibile nel caso in cui il sistema NewIcons debba
visualizzare diverse icone (senza rimappatura aggiuntiva e senza conflitti
tra tavolozze). In alcuni casi, però, come schermi Workbench in "true
color" (16 milioni di colori), può essere preferibile mantenere ciascuna
icona il più somigliante possibile all'immagine originale e alla relativa
tavolozza. Personal Paint usa fino a 256 colori se si preme il tasto <Caps
Lock> quando si salva l'icona (cioè subito dopo la scomparsa
dell'indicatore progressivo di salvataggio immagine).


@{B}9.10.5     Preservare
@{UB}
Selezionando questa opzione, non viene creata nessuna icona. Quando
Personal Paint modifica un file a cui è già associata un'icona, l'immagine
di quest'ultima non viene alterata, ma vengono aggiornati i campi
"Parametri" ("Tool Types"). Questo può risultare utile nella conversione
di formati file.


@{B}9.11       Lingua@{UB}

La maggior parte delle versioni di Personal Paint dispone di testi
dell'interfaccia utente in diverse lingue. Alla voce menu "Lingua" è
associata una sottovoce per ogni lingua disponibile. Tramite queste
sottovoci è possibile selezionare la lingua dei menu, dei gadget e dei
testi del programma.

La lingua predefinita viene normalmente impostata, nel file "Startup_A",
dalla procedura di configurazione del disco (sezione @{"1.12" LINK PPaintCD:H/7/2/4/0002/Main 1318}). Tale
regolazione può essere modificata da eventuali ulteriori impostazioni nei
file "Startup_1" e "Startup_2".

La sezione @{"1.14" LINK PPaintCD:H/7/2/4/0002/Main 1520} contiene maggiori informazioni sui file con i testi
dell'interfaccia utente e sulla procedura di caricamento degli stessi
attraverso menu. La lingua corrente può essere riselezionata se il file è
stato modificato durante il funzionamento del programma. In seguito alla
selezione da menu può apparire una serie di messaggi di avvertimento, se
la lunghezza di uno o più testi supera alcuni limiti di controllo.


@{B}9.12       Schermo@{UB}

@{B}9.12.1     Barra degli strumenti@{UB}

Come spiegato nella sezione @{"3.1" LINK PPaintCD:H/7/2/4/0017/Main 11}, la barra degli strumenti e dei colori
può essere rimossa dallo schermo, così da visualizzare un'area maggiore
dell'immagine. Tutti gli strumenti sono comunque accessibili attraverso le
rispettive abbreviazioni da tastiera (appendice @{"B" LINK PPaintCD:H/7/2/4/00Z2/Main 1}). Per far riapparire
la barra degli strumenti è sufficiente selezionare nuovamente questa
opzione.


@{B}9.12.2     Barra del titolo@{UB}

La barra del titolo di schermo può essere rimossa e riattivata proprio
come la barra degli strumenti. I menu del programma sono comunque
visualizzabili schiacciando il pulsante destro del mouse quando il
puntatore si trova sulla prima riga di schermo (o mentre è premuto il
tasto <Ctrl>).

Come spiegato nella sezione @{"3.2" LINK PPaintCD:H/7/2/4/0017/Main 1411}, in alcuni modi video overscan l'immagine
del puntatore del mouse non può essere correttamente posizionata nelle
primissime righe di schermo (normalmente occupate dalla barra del titolo).
Anche se il puntatore non fornisce un appropriato riscontro visivo,
Personal Paint continua a seguire correttamente i movimenti del mouse,
visualizzando il pennello nella giusta posizione.


@{B}9.12.3     Pulsanti ciclici con menu a discesa (gadget pull-down)@{UB}

I tradizionali pulsanti ciclici di Amiga non consentono di visualizzare
tutte le opzioni disponibili in una sola volta, ma consentono all'utente
solo di passare da una opzione alla successiva in modo ciclico. Sono state
realizzate estensioni come "CycleToMenu" per trasformare tali pulsanti
ciclici in menu a comparsa o a discesa che appaiono quando si seleziona un
pulsante ciclico.

Personal Paint spesso deve modificare i colori di primo piano e sfondo
usati per creare pulsanti ed accessori quando è già visualizzata una
finestra di dialogo. Ciò non è consentito dai pulsanti ciclici standard di
Amiga o da estensioni come CycleToMenu. Questa opzione di menu obbliga
Personal Paint a tracciare i propri pulsanti ciclici come se fossero del
tipo CycleToMenu, col risultato che compare un menu sotto il pulsante
quando lo si seleziona. Il comportamento ciclico tradizionale è mantenuto
se si seleziona il pulsante sulla sua sinistra, facendo click sul piccolo
simbolo ciclico. In caso contrario, quando si fa click sul testo del
pulsante, appare un menu.


@{B}9.12.4     Pulsanti ciclici con menu a comparsa (gadget pop-up)@{UB}

I menu a comparsa sono simili a quelli a discesa associati ai pulsanti
ciclici, con l'unica differenza che appaiono centrati rispetto alla
selezione corrente.


@{B}9.13       Grafica@{UB}

@{B}9.13.1     Agganciare a griglia@{UB}

Attivando questa opzione, ogni movimento del mouse nell'area di lavoro
viene attratto dalla più vicina intersezione tra le linee di una griglia
immaginaria. L'esatta posizione della griglia e la distanza tra le linee
possono essere modificate selezionando lo strumento "Agganciare a griglia"
con il pulsante destro del mouse. Il requester così attivato permette di
impostare opportunamente tali parametri (valori espressi in pixel).

I valori dei gadget numerici "Inizio X e Y" definiscono con precisione la
posizione della griglia su ciascun asse e possono variare da zero al passo
della griglia. L'origine può anche essere impostata alle coordinate 0:0.
Introducendo le coordinate di un qualsiasi punto dell'immagine, i valori
vengono automaticamente "normalizzati" nei limiti consentiti e il punto
specificato diventa uno dei punti di aggancio.

Entrambi gli ambienti possono avere proprie griglie, ognuna con parametri
diversi (stato di attivazione incluso).


@{B}9.13.2     Confinare grafica@{UB}

Normalmente, tutte le operazioni grafiche possono operare anche oltre
l'area visibile dell'immagine. Ad esempio, se si usa lo strumento
"Riempimento" per spandere il colore blu su una pagina completamente
bianca, tale colore riempirà anche le eventuali aree oltre i confini di
schermo.

Se questa opzione è attivata, gli effetti di tutti gli strumenti di
disegno e di elaborazione dell'immagine sono limitati all'area di schermo
visibile.


@{B}9.13.3     Rimodellamento con media@{UB}

Tutte le funzioni che riducono le dimensioni di un'immagine sono spesso
causa di perdita di informazioni visive e di conseguente decadimento
qualitativo. In tale categoria, le funzioni di uso più frequente sono
quelle di ridimensionamento del pennello e di riduzione del formato delle
immagini.

Le dimensioni dei punti che costituiscono l'immagine sono legate al modo
video e al set di chip; per questo motivo, ogni ridimensionamento è
ottenuto con la riduzione del numero dei punti. Il dimezzamento di un
pennello, ad esempio (sezione @{"5.11.4" LINK PPaintCD:H/7/2/4/0048/Main 437}), porta il numero di pixel del
pennello a circa un quarto della quantità originaria. Anche per una
persona non è facile decidere quali punti "sacrificare" e quali
mantenere.

Se l'opzione "Rimodellamento con media" è attivata, le informazioni visive
dei pixel scartati non vengono perse, ma opportunamente incluse nei pixel
finali. Un gruppo di due pixel gialli e due pixel rossi, ad esempio, può
essere trasformato in un singolo pixel arancione. Sui bordi delle immagini
molto contrastate, questa tecnica produce un particolare effetto ottico
detto @{I}anti-aliasing@{UI} (smussatura dei tratti).

È possibile ottenere eccellenti risultati se la tavolozza dell'immagine
contiene numerose varianti dei colori utilizzati. Un'immagine in bianco
nero (o un testo), ad esempio, può essere ridotta con ottimi risultati se
la tavolozza viene prima estesa con appopriati toni di grigio.

Il ridimensionamento con la tecnica appena descritta è molto più complesso
di quello normale: la potenza di calcolo richiesta e il tempo di
esecuzione aumentano di conseguenza.


@{B}9.13.4     Spostamenti continui@{UB}

Di solito il sistema operativo di Amiga ignora i messaggi relativi ai
movimenti del mouse non elaborabili in tempo reale. Attivando questa
opzione, Personal Paint permette l'accumularsi di messaggi, consentendo ad
alcuni strumenti (disegno a mano libera, aerografo) di operare senza
perdita di informazioni. Questa possibilità è particolarmente utile per il
disegno su schermi ad altissima risoluzione.


@{B}9.13.5     Rapporto 1:1@{UB}

Attivando questa opzione, Personal Paint ignora le informazioni sul
rapporto di schermo fornite dal Display Database di Amiga e simula, in
tutte le funzioni di disegno, un ambiente grafico a pixel quadrati
(rapporto 1:1). Questo può risultare utile in presenza di modi video con
pixel "quasi quadrati", quando è possibile compensare con un'appropriata
regolazione del monitor. Ad opzione attivata, i cerchi, i quadrati e le
altre forme disegnate da Personal Paint si basano su un rapporto 1:1,
anche se ciò non corrisponde al modo video in uso.


@{B}9.13.6     Video 15 kHz@{UB}

Questa opzione andrebbe disabilitata se la periferica video connessa al
calcolatore non è in grado di visualizzare correttamente alcune frequenze
al di sotto dei 31 kHz.

I sistemi Amiga originali sono caratterizzati da un segnale video a 15
kHz. Questa frequenza è compatibile con i monitor Amiga e con le
apparecchiature televisive, ma è al di sotto delle frequenze gestite dai
monitor convenzionali (quali VGA, SVGA e Mac). I sistemi Amiga più recenti
(ad es. ECS e AGA), nonché alcune schede grafiche, utilizzano modi video
con frequenze uguali o maggiori a 31 kHz, compatibili quindi con lo
standard dei monitor più diffusi. Questi modi video possono essere
attivati e aggiunti alla lista dei modi disponibili utilizzando i
corrispondenti file-monitor (vedere sezione @{"9.4" LINK Main 254}). Purtroppo alcuni modi
video a 15 kHz non possono essere disabilitati, in quanto attivati da
procedure ROM durante la fase di avvio del calcolatore. L'opzione "Video
15 kHz" indica a Personal Paint se utilizzare o meno questi modi video.


@{B}9.13.7     Blitter Amiga@{UB}

Per impostazione predefinita, Personal Paint usa le funzionalità "blitter"
offerte dal chip Agnus di Amiga per velocizzare alcune procedure con
stringenti requisiti di temporizzazione. I calcolatori Amiga di recente
introduzione possono però essere dotati di processori (es. 68060, PowerPC
603) che sono più veloci del blitter. È anche possibile realizzare
computer Amiga-compatibili (come DraCo) che forniscono le funzionalità del
blitter tramite una interfaccia software, ma in cui manca del tutto la
compatibilità a livello di registri del blitter originale di Amiga.

Le procedure di Personal Paint che svolgono tali funzioni cruciali sono
presenti in librerie esterne. Il programma è distribuito con una libreria
che sfrutta il blitter di Amiga, e un'altra che sfrutta il processore. La
prima funziona solo su computer Amiga originali o sistemi totalmente
compatibili, la seconda è stata realizzata per funzionare su sistemi
Amiga-compatibili sprovvisti delle funzionalità del blitter, o in cui il
processore è molto più veloce del blitter. Per impostazione predefinita,
si usa la prima libreria (blitter di Amiga), ma se questa opzione è
disattivata, o se Personal Paint scopre un sistema sprovvisto di blitter
(cosa non sempre facile da scoprire), si dovrebbe disattivare questa
opzione. Le sezioni @{"9.1" LINK Main 9} e @{"C.1" LINK PPaintCD:H/7/2/4/0044/Main 21} (impostazione del programma BLITLIBS)
illustrano come impostare questo valore prima dell'avvio del programma.


@{B}9.14       Trasparenza@{UB}

Cambiando lo stato di questa opzione, non si cambia la trasparenza dei
pennelli già definiti. Il piano di trasparenza del pennello attuale può
essere esplicitamente aggiornato con la funzione "Rifare trasparenza"
(sezione @{"5.9.5" LINK PPaintCD:H/7/2/4/0048/Main 281}). Le sezioni @{"5.8.1" LINK PPaintCD:H/7/2/4/0048/Main 179}, @{"5.9.5" LINK PPaintCD:H/7/2/4/0048/Main 281}, @{"5.9.6" LINK PPaintCD:H/7/2/4/0048/Main 302} e @{"5.9.7" LINK PPaintCD:H/7/2/4/0048/Main 313} descrivono
altri modi per intervenire sulle aree trasparenti dei pennelli.

Ai pennelli letti da disco viene applicato il tipo di trasparenza indicato
nel file di origine (formato IFF-ILBM). Se il file non contiene tale
informazione, la trasparenza del pennello viene calcolata secondo la
tecnica correntemente selezionata.


@{B}9.14.1     Nessuna@{UB}

Questa opzione fa in modo che l'attuale colore di sfondo venga ignorato
durante la definizione di un pennello. Ad opzione attivata, i pennelli
definiti in "modo rettangolo" non hanno alcuna trasparenza (valore
NO_TRANSP nei file IFF-ILBM), mentre quelli definiti "a mano libera"
risultano trasparenti nelle zone esterne all'area delimitata.


@{B}9.14.2     Colore@{UB}

Con questa opzione attiva, ogni volta che viene definito un pennello
vengono definite come trasparenti tutte le aree dell'attuale colore di
sfondo.


@{B}9.14.3     Di sfondo@{UB}

Selezionando l'opzione "Trasparenza di sfondo", le aree trasparenti
saranno solo quelle, del colore di sfondo, che circondano il pennello.
Eventuali altre aree normalmente trasparenti, ma circondate da altri
colori, sono invece considerate opache. Visti i risultati prodotti, questa
opzione permette di catturare parti dell'immagine usando uno strumento
concettualmente simile al @{I}lazo@{UI}.


@{B}9.15       Workbench@{UB}

Con questa funzione Personal Paint permette di chiudere manualmente lo
schermo Workbench. Tale schermo è utilizzato dal sistema operativo per
visualizzare le icone dei dischi, le finestre Shell o CLI e altre finestre
aperte da altri programmi.

La chiusura di uno schermo Workbench a quattro colori, alto 256 righe di
640 punti (modo PAL), permette di liberare più di 40 Kbyte di RAM. In fase
di avvio, Personal Paint cerca automaticamente di chiudere lo schermo
Workbench se il calcolatore utilizzato dispone di meno di un Mbyte di
memoria chip.

Lo schermo Workbench è pubblico (può essere utilizzato da diversi
programmi) e può essere chiuso solo se non contiene alcuna finestra
all'infuori di quelle dedicate al contenuto di dischi (o altri volumi) e
cassetti. Altri processi in corso (compresi i programmi di sistema Amiga),
aventi una finestra aperta sullo schermo Workbench, devono essere
terminati prima che tale schermo possa essere chiuso.

Agendo su questa opzione quando lo schermo è chiuso, Personal Paint tenta
di riaprire lo schermo Workbench e le sue finestre (l'operazione può
fallire se non vi è sufficiente memoria chip).

@ENDNODE
